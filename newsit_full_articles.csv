site,url,title,date,author,full_text
newsit.gr,https://www.newsit.gr/megales-epixeiriseis/Nestle-ellas-kanei-praksi-kainotomes-idees-neofyous-epixeirimatikotitas/3802286/,Nestlé Ελλάς: Κάνει πράξη καινοτόμες ιδέες νεοφυούς επιχειρηματικότητας,2023-06-22T11:53:00+03:00,newsit.gr,"NewsIT Μεγαλες Επιχειρησεις Nestlé Ελλας: Κανει πραξη καινοτομες ιδεες νεοφυους επιχειρηματικοτητας Όταν η νεοφυής επιχειρηματικότητα βρίσκει τον χώρο, τους ανθρώπους και τα εργαλεία που χρειάζεται για να εξελιχθεί, τότε οι ιδέες μπορούν να γίνουν πράξη! Αυτός είναι και ο στόχος τους Προγράμματος Ανοιχτής Καινοτομίας Ignite Ideas, που υλοποιεί για τρίτη χρονιά η Nestlé Ελλάς σε συνεργασία με το Κέντρο Στήριξης Επιχειρηματικότητας και Καινοτομίας (ACEin) του Οικονομικού Πανεπιστημίου Αθηνών. Πρόκειται για ένα πρόγραμμα που αναδεικνύει επιχειρηματικές ομάδες και τις πρωτοποριακές λύσεις τους, στο πραγματικό περιβάλλον της αγοράς.   Ο τρίτος κύκλος του Ignite Ideas, που ολοκληρώθηκε πρόσφατα, έδωσε τη δυνατότητα στους συμμετέχοντες να υποβάλλουν τις προτάσεις τους σε τρεις θεματικούς άξονες που περιλάμβαναν την ανάπτυξη:   α) Υπηρεσιών και μοντέλων προσέγγισης καταναλωτών και πελατών, β) Εφαρμογών για την περιβαλλοντική εκπαίδευσή τους και   γ) Λύσεων για τη βελτιστοποίηση λήψης αποφάσεων μέσω της κατάλληλης επεξεργασίας δεδομένων. Κατά τη διάρκεια του οκτάμηνου προγράμματος, οι συμμετέχουσες ομάδες, συνεργάστηκαν στενά με τη Nestlé Ελλάς, λαμβάνοντας πολύτιμη τεχνογνωσία, εστιασμένη στις ανάγκες τους, αλλά και εργαλεία ώστε να αναπτύξουν περαιτέρω την επιχειρηματική τους ιδέα. Μάλιστα φέτος, για πρώτη φορά, στο Ignite Ideas διαμορφώθηκαν νέες επιχειρηματικές ομάδες, που δημιουργήθηκαν από μεμονωμένες συμμετοχές, τα μέλη των οποίων είχαν συμπληρωματικές δεξιότητες.  Όπως επεσήμανε ο κ. Νίκος Εμμανουηλίδης, Διευθύνων Σύμβουλος της Nestlé Ελλάς: «Μέσω του προγράμματος “Ignite Ideas”, η Nesté Ελλάς στοχεύει στην ενίσχυση καινοτόμων ιδεών που συνδέονται με τομείς δραστηριότητας της εταιρείας μας, εστιάζοντας σε νέες υπηρεσίες, νέα επιχειρηματικά μοντέλα και νέες πλατφόρμες που μπορούν να πλαισιώσουν τα προϊόντα μας. Θέλουμε να δώσουμε σε νέους επιχειρηματίες τον χώρο και τα εργαλεία που χρειάζονται για να εξελίξουν τις πρωτοποριακές λύσεις που αναπτύσσουν, προσφέροντάς τους επιχειρηματική καθοδήγηση, τεχνογνωσία και διασύνδεση με την αγορά. Το μέλλον εξάλλου της ελληνικής επιχειρηματικότητας τους ανήκει».    Το Ignite Ideas αναδεικνύει τη δυναμική των ελληνικών νεοφυών επιχειρήσεων, το όραμα και τη στρατηγική τους σκέψη καθώς και την καινοτομία στην προσέγγισή τους. Αυτό απέδειξαν με τη δουλειά τους οι ομάδες που ξεχώρισαν φέτος. Δύο από τις φετινές startups που έφτασαν στην τελική φάση του προγράμματος και παρουσίασαν την επιχειρηματική τους πορεία καθώς και το πιλοτικό που ανέπτυξαν σε συνεργασία με τη Nestlé είναι η Dataphoria, που επαναπροσδιορίζει τη μετάβαση στην αειφορία, αξιοποιώντας δεδομένα, και η PetExplorer, η πρώτη διαδικτυακή πλατφόρμα που στόχο έχει να φέρει κοντά ιδιοκτήτες κατοικίδιων και επαγγελματίες κτηνιάτρους.  Από τις επιχειρηματικές ομάδες που δημιουργήθηκαν εξ ολοκλήρου στο πλαίσιο του προγράμματος, οι λύσεις που ξεχώρισαν ανήκουν στην KitchenInn, η οποία στοχεύει να συμβάλλει στην ενημέρωση των καταναλωτών για την ποιότητα και την ποσότητα των προϊόντων που έχουν στην τροφοθήκη τους, την Bulk Green, που στοχεύει στην δημιουργία αυτόματου ηλεκτρικού dispenser, για διάθεση χύμα προϊόντων σε σημεία πώλησης, και η GreenD, η οποία προσφέρει εμπειρική περιβαλλοντική εκπαίδευση σε στελέχη μέσω τρισδιάστατης εκτύπωσης των ανακυκλωμένων υλικών τους.  Πολύτιμος αρωγός στην υλοποίηση του προγράμματος είναι το Κέντρο Στήριξης Επιχειρηματικότητας και Καινοτομίας του Οικονομικού Πανεπιστημίου Αθηνών. Ο κ. Γεώργιος Δουκίδης, Καθηγητής του Οικονομικού Πανεπιστημίου Αθηνών, δίνει έμφαση στον τρόπο με τον οποίο «το Πανεπιστήμιο και οι εδραιωμένες επιχειρήσεις όπως η Nestlé Ελλάς, μπορούν να λειτουργήσουν ως πολλαπλασιαστές της προσπάθειας ενίσχυσης της επιχειρηματικότητας, εκπαιδεύοντας και κινητοποιώντας το ταλέντο, υποστηρίζοντας ταυτόχρονα τον σχηματισμό ομάδων και λειτουργώντας ως κόμβοι δικτύωσης».  Η υποστήριξη νεοφυών επιχειρήσεων είναι ζωτικής σημασίας για την προώθηση της καινοτομίας, τη δημιουργία θέσεων εργασίας, την οικονομική ανάπτυξη και την κοινωνική πρόοδο. Η Nestlé Ελλάς προσφέροντας και ενεργοποιώντας ένα περιβάλλον που περιλαμβάνει καθοδήγηση, διεθνή εμπειρία, σύνδεση με την αγορά, επιχειρηματικά εργαλεία, στοχεύει στην ανάπτυξη των startups «ξεκλειδώνοντας» τις δυνατότητές τους. Οι εδραιωμένες επιχειρήσεις μπορούν να διαδραματίσουν σημαντικό ρόλο στην καλλιέργεια των ελληνικών νεοφυών επιχειρήσεων, διασφαλίζοντας ένα καλύτερο μέλλον."
newsit.gr,https://www.newsit.gr/megales-epixeiriseis/Zenith-dipli-diakrisi-sta-Sales-Excellence-Awards-2023/3802329/,ZeniΘ: Διπλή διάκριση στα Sales Excellence Awards 2023,2023-06-22T11:49:13+03:00,newsit.gr,"NewsIT Μεγαλες Επιχειρησεις ZeniΘ: Διπλη διακριση στα Sales Excellence Awards 2023 Η εταιρεία έλαβε Gold βραβείο στην κατηγορία Δικτύου πωλήσεων λιανικής και Bronze για την προσαρμοστικότητα που επέδειξε σε περίοδο κρίσης. Η ΖeniΘ, ο 1ος πάροχος ολοκληρωμένης ενέργειας στην Ελλάδα, διακρίθηκε με δύο βραβεία στο θεσμό των Sales Excellence Awards για τις εξαιρετικές επιδόσεις που σημείωσε στον τομέα των Πωλήσεων. Κατά την τελετή απονομής που πραγματοποιήθηκε την Τρίτη 20 Ιουνίου, ο Δημήτρης Μαθιουδάκης, Διευθυντής Λιανικών Πωλήσεων έλαβε το Gold βραβείο στην κατηγορία Δικτύου πωλήσεων λιανικής. Ακόμη, στη διοργάνωση διακρίθηκε και ο κορυφαίος διαγωνισμός “Home Sweet Home” λαμβάνοντας Bronze βραβείοστην ενότητα Ευελιξία / προσαρμοστικότητα σε περιόδους κρίσεων / αβεβαιότητας.  Τα Sales Excellence Awards, που πραγματοποιούνται για 11η χρονιά σε συνεργασία με το Ινστιτούτο Πωλήσεων Ελλάδος (ΙΠΕ) και την BOUSSIAS Events, αποτελούν πλέον θεσμό στον χώρο των Πωλήσεων επιβραβεύοντας τις βέλτιστες πρακτικές πωλήσεων σε όλη την εγχώρια βιομηχανία. Η ΖeniΘ, εδώ και πάνω από δύο δεκαετίες, παρέχει στην εγχώρια αγορά καινοτόμα ενεργειακά προϊόντα και υπηρεσίες που δίνουν αξία στους καταναλωτές. Η εταιρεία έχει οικοδομήσει μια μακρόχρονη σχέση εμπιστοσύνης με τους πελάτες της, ως αποτέλεσμα των καλών πρακτικών πωλήσεων που εφαρμόζει αλλά και της εξυπηρέτησης υψηλών προδιαγραφών που παρέχει σε όλα τα κανάλια πωλήσεων. Σε μία απαιτητική περίοδο για τις εταιρείες ενέργειας, η ZeniΘ ξεχώρισε για τις εξωστρεφείς εμπορικές δράσεις της. Εκτός από τα καινοτόμα και ανταγωνιστικά προϊόντα ηλεκτρικού ρεύματος και φυσικού αερίου, η εταιρεία λάνσαρε τον πρώτο διαγωνισμό στον ενεργειακό κλάδο για την απόκτηση ενός ολοκαίνουριου σπιτιού σε οποιοδήποτε μέρος της Ελλάδας, το Home Sweet Home, ενώ παράλληλα πραγματοποιούσε κληρώσεις κορυφαίων δώρων κάθε μήνα για τους συμμετέχοντες. Το κοινό υποδέχθηκε τον διαγωνισμό με ενθουσιασμό, χαρίζοντας στη ZeniΘ την πρωτιά για το 2022, με τη μεγαλύτερη αύξηση πελατολογίου στην αγορά ηλεκτρικής ενέργειας. Η ομάδα των Λιανικών Πωλήσεων της ZeniΘ με επικεφαλής τον Δημήτρη Μαθιουδάκη, αποδεικνύουν πως με όραμα και ομαδική προσπάθεια έρχονται οι επιτυχίες. Επιτυγχάνοντας κάθε στόχο με αποκορύφωμα την απόκτηση πάνω από 100.000 νέων πελατών Ηλεκτρικής Ενέργειας (ΗΕ) εντός του 2022 και μία σειρά άλλων επιτευγμάτων, ο κ. Μαθιουδάκης παρέλαβε στη χθεσινή απονομή το Gold Award στην κατηγορία Δικτύου Πωλήσεων Λιανικής, δηλώνοντας σχετικά: «Βρίσκομαι 21 χρόνια στην οικογένεια της ZeniΘ και είμαι πραγματικά περήφανος που η προσπάθεια και η αφοσίωση μου όλο αυτό το διάστημα επιβραβεύτηκαν. Αναλαμβάνοντας το 2022 τη θέση του Διευθυντή Λιανικών Πωλήσεων, τώρα αυτή η διάκριση επιβεβαιώνει ότι όποιος αγαπάει αυτό που κάνει στο τέλος ανταμείβεται. Θέλω να ευχαριστήσω όλη την ομάδα πωλήσεων της ZeniΘ και τους συνεργάτες μας για την υπερπροσπάθεια τους την πιο δύσκολη χρονιά της αγοράς ενέργειας, τους πελάτες μας για την εμπιστοσύνη που μας έδειξαν και φυσικά τόσο τον Εμπορικό Διευθυντή της εταιρείας, Μάνο Εξαρχουλάκο όσο και τη Διοίκηση της ZeniΘ για την πίστη στο πρόσωπο μου. Τέλος, θα ήθελα να αφιερώσω το συγκεκριμένο βραβείο στην οικογένεια μου για όλη την κατανόηση και την υποστήριξη που μου προσφέρει κάθε μέρα». Περισσότερες πληροφορίες μπορείτε να βρείτε στηνεπίσημη ιστοσελίδα της ZeniΘ, καθώς και σε όλες τις πλατφόρμες social media:Facebook,LinkedIn,InstagramκαιYoutube."
newsit.gr,https://www.newsit.gr/megales-epixeiriseis/Lamda-Development-ta-sxedia-tis-Lamda-Malls-gia-xaa-i-ekriktiki-zitisi-sto-elliniko-kai-alles-anakoinoseis-sti-g-s-ton-metoxon/3802340/,"Lamda Development: Τα σχέδια της Lamda Malls για ΧΑΑ, η εκρηκτική ζήτηση στο Ελληνικό και άλλες ανακοινώσεις στη γ.σ. των μετόχων",2023-06-22T11:41:59+03:00,newsit.gr,"NewsIT Μεγαλες Επιχειρησεις Lamda Development: Τα σχεδια της Lamda Malls για ΧΑΑ, η εκρηκτικη ζητηση στο Ελληνικο και αλλες ανακοινωσεις στη γ.σ. των μετοχων Στα σχέδια για την είσοδο της Lamda Malls στο Χρηματιστήριο το 2024, στα εμπορικά κέντρα του Ελληνικού και την πρωτοφανή ζήτηση για αγορές διαμερισμάτων, στα έργα που βρίσκονται υπό κατασκευή, καθώς και στις ευοίωνες προοπτικές της Lamda Development αναφέρθηκε μεταξύ άλλων ο διευθύνων σύμβουλος κ. Οδυσσέας Αθανασίου κατά τη διάρκεια της τακτικής γενικής συνέλευσης των μετόχων που πραγματοποιήθηκε την Τετάρτη 21 Ιουνίου. Αναφορικά με την θυγατρική Lamda Malls, την εισαγωγή της οποίας στο Χρηματιστήριο η διοίκηση της Lamda Development έχει ήδη ανακοινώσει, ο κ. Αθανασίου τόνισε ότι, στο χαρτοφυλάκιό της θα περάσουν σε πρώτη φάση έξι συνολικά εμπορικά κέντρα, που η αξία τους αποτιμάται στο 1 δισ. ευρώ.  Πρόκειται για τα εμπορικά κέντρα The Mall of Athens και Golden Hall στο Μαρούσι, Designer Outlet στα Σπάτα, Mediterranean Cosmos Shopping Mall στη Θεσσαλονίκη, καθώς και τα δύο νέα που θα δημιουργηθούν στο Ελληνικό, το Riviera Galleria και το Vouliagmenis Mall, το οποίο θα αποτελέσει το μεγαλύτερο εμπορικό κέντρο της χώρας και ήδη η εκδήλωση ενδιαφέροντος από μισθωτές ξεπερνά κάθε προσδοκία.    Η διαδικασία για την εισαγωγή της Lamda Malls στο Χρηματιστήριο βρίσκεται ήδη σε εξέλιξη, με προοπτική ο στόχος να ολοκληρωθεί στα μέσα του ερχόμενου έτους.    Αναφορικά, δε με το Riviera Galleria, ο ίδιος τόνισε ότι το επενδυτικό ενδιαφέρον προέρχεται από τα μεγαλύτερα ονόματα της μόδας παγκοσμίως, ενώ την εμφάνισή τους επιδιώκουν να κάνουν για πρώτη φορά στην Ελλάδα και εστιατόρια διεθνούς εμβέλειας. Στο πλαίσιο της γενικής συνέλευσης, ο κ. Αθανασίου αναφέρθηκε ακόμη στα οικιστικά έργα του Ελληνικού και συγκεκριμένα στα συγκροτήματα Cove Residences και Cove Villas.  Όπως είπε, οι προπωλήσεις έχουν ήδη ξεκινήσει, αναφέροντας, ότι μέχρι τα μέσα Ιουνίου, είχαν αποφέρει στο ταμείο περί τα 274 εκατ. ευρώ, με αισιόδοξες προσδοκίες για περαιτέρω ενίσχυση των εσόδων έως το τέλος του έτους.    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/daa-synergasia-me-ksenodoxous-gia-to-kallitexniko-dromeno-oi-petres-miloun-sto-el-venizelos-i-simasia-gia-ton-tourismo/3801894/,ΔΑΑ: Συνεργασία με Ξενοδόχους για το καλλιτεχνικό δρώμενο «Οι Πέτρες Μιλούν» στο Ελ. Βενιζέλος – Η σημασία για τον τουρισμό,2023-06-21T18:32:41+03:00,newsit.gr,"NewsIT Μεγαλες Επιχειρησεις ΔΑΑ: Συνεργασια με Ξενοδοχους για το καλλιτεχνικο δρωμενο «Οι Πετρες Μιλουν» στο Ελ. Βενιζελος – Η σημασια για τον τουρισμο Με τη λάμψη της αρχαιοελληνικής γραμματείας ο Διεθνής Αερολιμένας Αθηνών (ΔΑΑ) σε συνεργασία με την Ένωση Ξενοδόχων Αθηνών, Αττικής & Αργοσαρωνικού (ΕΞΑΑΑ) αποχαιρετά τους ταξιδιώτες πριν από την αναχώρησή τους από την Αθήνα, μέσω της επιτυχημένης δράσης «Οι Πέτρες Μιλούν» που διοργανώνεται για τέταρτη χρονιά. Σκοπός της επιτυχημένης πολιτιστικής δράσης που διοργανώνεται στον Διεθνή Αερολιμένα Αθηνών (ΔΑΑ), είναι να φέρει τους χιλιάδες επισκέπτες της Αθήνας σε επαφή με το πνεύμα της αρχαίας Ελληνικής Γραμματείας κατά τη διάρκεια της επίσκεψής τους σε κορυφαίους αρχαιολογικούς χώρους και μουσεία της πόλης.  Με αφορμή την ημέρα του θερινού ηλιοστασίου, τα θεατρικά δρώμενα με τίτλο «Οι Πέτρες Μιλούν» φιλοξενήθηκαν στον Διεθνή Αερολιμένα Αθηνών (Επίπεδο Αναχωρήσεων – Είσοδος 3) στις 21 Ιουνίου. Η εκδήλωση πραγματοποιήθηκε με την συνεργασία ΕΞΑΑΑ, ΔΑΑ και των καλλιτεχνικών συντελεστών της δράσης -ως μια ευχάριστη έκπληξη που περίμενε στο Αεροδρόμιο τους αναχωρούντες- με αφορμή την επίσημη υποδοχή του καλοκαιριού. Η δράση ολοκληρώθηκε στο χώρο του  Μουσείου του αεροδρομίου όπου φιλοξενείται η μόνιμη έκθεση αρχαιολογικών ευρημάτων που ανακαλύφθηκαν στη Μεσογαία και χρονολογούνται από τη Νεολιθική και την Πρωτοελλαδική έως τη Μεταβυζαντινή περίοδο.   Η πρόεδρος ΕΞΑΑΑ κ. Λαμπρινή Καρανάσιου Ζούλοβιτς, δήλωσε μεταξύ άλλων: «Προβάλλοντας το παρελθόν, ενισχύουμε το παρόν σε όλη τη θαυμαστή πολυπλοκότητα και μαγεία του. Η σημερινή δράση στο Αεροδρόμιο ανέδειξε γλαφυρά την αστείρευτη δυνατότητα συνάντησης όλων των πολιτισμών και όλων των γλωσσών, δημιουργώντας, σε συμβολικό επίπεδο, ένα αληθινό σταυροδρόμι σύμπνοιας και φιλοξενίας, που μόνον η σύμπραξη Πολιτισμού και Τουρισμού μπορούν να γεννήσουν». Η κ. Ιωάννα Παπαδοπούλου, διευθύντρια Επικοινωνίας & Μάρκετινγκ του ΔΑΑ δήλωσε: «Ειδικά στη νέα εποχή που διανύουμε, των ταξιδιωτών που αναζητούν τη βιωματική εμπειρία σε όλη την αλυσίδα του ταξιδιού τους, η δυναμική του προορισμού ενισχύεται ουσιαστικά μέσα από τόσο ευρηματικές συνέργειες για την προβολή και την ανάδειξη της πολιτιστικής κληρονομιάς μας». Ο γενικός γραμματέας ΕΞΑΑΑ κ. Ευγένιος Βασιλικός συμπλήρωσε: «Η ολοκληρωμένη τουριστική εμπειρία οφείλει να είναι πλούσια, πολυεπίπεδη και ευφάνταστη. Με αυτό το σκεπτικό, η Ένωση Ξενοδόχων Αθηνών, Αττικής και Αργοσαρωνικού, σε συνεργασία με τον Διεθνή Αερολιμένα Αθηνών, προσφέρει και φέτος, για τέταρτη χρονιά, τη δράση «Οι πέτρες μιλούν» σε όλους τους επισκέπτες της Αθήνας. Στόχος μας, να  αποδείξουμε έμπρακτα ότι ο Τουρισμός και ο Πολιτισμός είναι έννοιες -αλλά και πρακτικές- αλληλένδετες που όταν συνεργάζονται μεταξύ τους μπορούν να δημιουργήσουν μοναδικές εμπειρίες και αναμνήσεις στον επισκέπτη. Έχει δε, ιδιαίτερη αξία, η μοντέρνα ματιά με την οποία αποδίδεται από τους νέους ηθοποιούς το σφρίγος του κλασικού. Ευχαριστούμε όλους τους συνεργάτες».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Public-Group-pano-apo-25-i-symmetoxi-tou-online-stis-poliseis-ton-Public/3801713/,Public Group: Πάνω από 25% η συμμετοχή του online στις πωλήσεις των Public,2023-06-21T14:27:34+03:00,newsit.gr,"NewsIT Μεγαλες Επιχειρησεις Public Group: Πανω απο 25% η συμμετοχη του online στις πωλησεις των Public Οι πρόσφατες επενδύσεις και οι διεθνείς στρατηγικές συνεργασίες σε digital & logistics scale ups έχουν οδηγήσει τα Public σε μία πρωτοποριακή θέση στο ψηφιακό περιβάλλον. Οι συνέργειες που έχουν δημιουργήσει με τις εταιρείες Klarna, Revolut, BOX NOW, Douleutaras και Bookvoice.gr αναβαθμίζουν την Omnichannel εμπειρία πελάτη, με αποτέλεσμα η διείσδυση του online να ξεπερνά το 25% του συνολικού τζίρου. Στόχος του Public Group είναι το ποσοστό των on line πωλήσεων των Public να αγγίξει το 50% τα επόμενα χρόνια.  Ειδικότερα, τους πρώτους μήνες του 2023, οι ψηφιακές πωλήσεις των Public αναπτύσσονται με υψηλό διψήφιο ρυθμό, ενώ τα έσοδα του νέου Public Marketplace έχουν διπλασιαστεί το ίδιο διάστημα, σε μια online αγορά που παραμένει σταθερή μετά την πανδημία. Η συγκεκριμένη δυναμική εξέλιξη είναι αποτέλεσμα σειράς πρωτοβουλιών όπως: η αναβάθμιση της τεχνολογικής πλατφόρμας eCommerce, η εισαγωγή νέων προϊοντικών κατηγοριών στο νέο Public Marketplace που ανταποκρίνονται στις επιθυμίες και ανάγκες των καταναλωτών, οι καινοτόμες eCommerce υπηρεσίες payments & delivery που δίνουν ευελιξία και ευκολία στους πελάτες, αλλά και οι επενδύσεις ύψους 30εκ. για τη δημιουργία του πρώτου οικοσυστήματος scale ups.   Τα Public ανοίγουν τον δρόμο στην Omnichannel λιανική του μέλλοντος με διεθνείς πρακτικές Σύγχρονες και ευέλικτες δυνατότητες πληρωμών  Νέοι και Ευέλικτοι τρόποι παράδοσης  To δυναμικό πλάνο μετασχηματισμού του Public Group διαμορφώνει το επιχειρηματικό retail μοντέλο του μέλλοντος, σε Ελλάδα και Κύπρο. Οι πρωτοποριακές υπηρεσίες και digital εμπειρίες που απαντούν στις νέες ανάγκες των «διακαναλικών» πελατών χτίζουν το Public ως το Omni-retail love brand της νέας εποχής.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/H-AEGEAN-katektise-kai-fetos-ton-titlo-tis-kalyteris-perifereiakis-aeroporikis-etaireias-stin-eyropi-sta-Skytrax-World-Airline-Awards-2023/3801647/,H AEGEAN κατέκτησε και φέτος τον τίτλο της «Καλύτερης Περιφερειακής Αεροπορικής Εταιρείας στην Ευρώπη» στα Skytrax World Airline Awards 2023,2023-06-21T13:13:43+03:00,newsit.gr,"NewsIT Μεγαλες Επιχειρησεις H AEGEAN κατεκτησε και φετος τον τιτλο της «Καλυτερης Περιφερειακης Αεροπορικης Εταιρειας στην Ευρωπη» στα Skytrax World Airline Awards 2023 Για 12η συνεχή χρονιά και 13η συνολικά, η AEGEAN ανακηρύσσεται πρώτη στις προτιμήσεις των επιβατών και κατακτά τον τίτλο της «Καλύτερης Περιφερειακής Αεροπορικής Εταιρείας στην Ευρώπη» στα Skytrax World Airline Awards 2023, που ανακοινώθηκαν φέτος σε ειδική εκδήλωση στο πλαίσιο του εντυπωσιακού Paris Air Show. Ταυτόχρονα, η AEGEAN βρίσκεται μεταξύ των καλύτερων αεροπορικών εταιρειών για το πλήρωμα καμπίνας της, κατακτώντας την 4η θέση στην κατάταξη για το «Καλύτερο Πλήρωμα Καμπίνας στην Ευρώπη». Σχολιάζοντας τη βράβευση της AEGEAN, ο κ. Edward Plaisted, CEO της Skytrax, δήλωσε: «Η AEGEAN συνεχίζει να παρουσιάζει μια μοναδική συνέπεια στις διακρίσεις της στα βραβεία, και αυτή η συνεχής αναγνώριση από τους επιβάτες της ως η καλύτερη περιφερειακή αεροπορική εταιρεία στην Ευρώπη για 12η συνεχή φορά και 13η συνολικά είναι ένα σημαντικό επίτευγμα, για τη διοίκηση και το προσωπικό της αεροπορικής εταιρείας».  Ο κ. Δημήτρης Γερογιάννης, Διευθύνων Σύμβουλος της AEGEAN, δήλωσε σχετικά: «Είμαστε πολύ περήφανοι, που κατακτήσαμε τον τίτλο της «Καλύτερης Περιφερειακής Αεροπορικής Εταιρείας στην Ευρώπη», για 12η φορά. Μια αναγνώριση, που δεν θα μπορούσε παρά να αυξάνει την ευθύνη μας απέναντι στους επιβάτες μας. Η επιτυχία μας οφείλεται στο πάθος και την προσπάθεια που καταβάλλεται καθημερινά από την ομάδα μας, η οποία κάθε χρόνο εξελίσσεται ολοένα και περισσότερο, προσφέροντας μια αξέχαστη ταξιδιωτική εμπειρία στους επιβάτες που μας επιλέγουν. Αλλά, οφείλεται, φυσικά, και στην εμπιστοσύνη και την αφοσίωση των επιβατών μας, των οποίων η ακλόνητη υποστήριξη υπήρξε πάντα ο ακρογωνιαίος λίθος της επιτυχίας μας. Τους ευχαριστούμε που επέλεξαν και επιλέγουν την AEGEAN. Παραμένουμε προσηλωμένοι στο να ανεβάζουμε τον πήχη ακόμα ψηλότερα, να βελτιώνουμε συνεχώς τις υπηρεσίες μας και να καινοτομούμε, για να ανταποκρινόμαστε στις διαρκώς εξελισσόμενες ανάγκες των επιβατών μας». "
newsit.gr,https://www.newsit.gr/megales-epixeiriseis/Andrea-Testi-Elpedison-na-katargithoun-ta-strevlotika-metra-ston-klado-energeias/3801656/,"Andrea Testi, Elpedison: «Να καταργηθούν τα στρεβλωτικά μέτρα στον κλάδο ενέργειας»",2023-06-21T13:05:17+03:00,newsit.gr,"NewsIT Μεγαλες Επιχειρησεις Andrea Testi, Elpedison: «Να καταργηθουν τα στρεβλωτικα μετρα στον κλαδο ενεργειας» Την κατάργηση των στρεβλωτικών μέτρων που θεσπίστηκαν την τελευταία περίοδο προτείνει ο εκτελεστικός πρόεδρος της Elpedison κ. Andrea Testi, σε ομιλία του στο Athens Energy Summit. Μιλώντας για τον κλάδο της ενέργειας, ο εκτελεστικός πρόεδρος της Elpedison ανέφερε ότι το 2022, οι απότομες αυξήσεις των ενεργειακών τιμών στην Ευρώπη, όπως ο δείκτης τιμών φυσικού αερίου TTF και ουσιαστικά όλοι οι ευρωπαϊκοί δείκτες τιμών ηλεκτρικής ενέργειας, τροφοδότησαν φήμες για την αποτυχία του ευρωπαϊκού μοντέλου αγοράς ενέργειας.  Παρατηρώντας ωστόσο τι συνέβη, φαίνεται ότι μία σειρά από γεγονότα – τα περισσότερα εκ των οποίων δεν ήταν σχετικά με την αγορά αυτή καθ΄ εαυτή – χαρακτήρισαν τη συγκεκριμένη περίοδο: Όπως παρατηρεί ο κ. Testi, έκτοτε, οι τιμές της ηλεκτρικής ενέργειας ακολούθησαν στενά τις τιμές του φυσικού αερίου, καθώς η οριακή παραγωγή βασίζεται σήμερα στο φυσικό αέριο.  Μεταξύ των έκτακτων μέτρων που υιοθετήθηκαν σε όλη την Ευρώπη, δύο στρεβλωτικά και άδικα μέτρα υιοθετήθηκαν στην Ελλάδα: 1. Το ανώτατο όριο εσόδων χονδρικής πώλησης ηλεκτρικής ενέργειας: o Επιβάλλει μέγιστο έσοδο για διάφορους τύπους μονάδων. Για τις οριακές μονάδες (με καύση φυσικού αερίου) ισούται με το άθροισμα του λειτουργικού κόστους (καύσιμο + CO2 + O&M), χωρίς καμία πρόβλεψη για αποσβέσεις και κέρδη, ενώ για παράδειγμα για τις υδροηλεκτρικές μονάδες, επιτρέπει περίπου 80 – 100 €/MWh μικτού περιθωρίου κέρδους. Το μέτρο αυτό είναι στρεβλωτικό, καθώς παραβιάζει ένα από τα βασικά αξιώματα των απελευθερωμένων αγορών ηλεκτρικής ενέργειας, δηλαδή την τεχνολογική ουδετερότητα, και αναγκάζει de facto τις μονάδες φυσικού αερίου να λειτουργούν με ζημία (χωρίς να καλύπτουν τις αποσβέσεις), γεγονός που ισοδυναμεί με απαλλοτρίωση των ιδίων κεφαλαίων των φορέων εκμετάλλευσης των μονάδων. o Είναι επίσης αντίθετο με τις συστάσεις της Ε.Ε., πως σε περίπτωση που υιοθετηθούν παρόμοια προσωρινά έκτακτα μέτρα, αυτά θα πρέπει να περιορίζονται στις υπο-οριακές τεχνολογίες. 2. Ο φόρος στο φυσικό αέριο που χρησιμοποιείται για την παραγωγή ηλεκτρικής ενέργειας Ο φόρος αυτός (που αρχικά εισήχθη στα 10 €/MWh_th και αργότερα άλλαξε στο 5% της τιμής του φυσικού αερίου) είναι επιθετικός και μάλλον άδικος, καθώς έχει ως αποτέλεσμα να καθιστά την παραγωγή με φυσικό αέριο στην Ελλάδα λιγότερο ανταγωνιστική και να την αντικαθιστά με εισαγωγές. Το γεγονός αυτό έχει σαφώς αρνητικό αντίκτυπο στην κερδοφορία των ελληνικών εταιρειών ηλεκτρoπαραγωγής με καύσιμο φυσικό αέριο, αλλά και στο ευρύτερο ευρωπαϊκό ενεργειακό ισοζύγιο: η αντικατάσταση της εγχώριας παραγωγής με εισαγόμενη ενέργεια σημαίνει ότι οι λιγότερο ανταγωνιστικές μονάδες καθώς και αυτές με τις περισσότερες εκπομπές αερίων του θερμοκηπίου σε άλλες χώρες θα παράγουν περισσότερο, για να καλύψουν τις εισαγωγές της Ελλάδας. Κάτι τέτοιο, σε μια εποχή όπου όλες οι χώρες προσπαθούν να μειώσουν την κατανάλωση φυσικού αερίου, ισοδυναμεί με καθαρή μεταφορά επιβάρυνσης στις άλλες χώρες και έχει συνολικά αρνητική επίδραση, σε ευρωπαϊκό επίπεδο, στην κατανάλωση φυσικού αερίου και στις εκπομπές CO2. Ο κ. Testi συνεχίζοντας την ομιλία του διευκρινίζει ότι: Δεν υπάρχει καμία απόδειξη αποτυχίας των ευρωπαϊκών αγορών ενέργειας κατά τη διάρκεια της κρίσης και αυτό αναγνωρίζεται από την Ευρωπαϊκή Επιτροπή στην πρότασή της για τη μεταρρύθμιση των αγορών, τον Μάρτιο του 2023, όπου καταλήγει στο συμπέρασμα ότι ο σημαντικός ρόλος των βραχυπρόθεσμων αγορών και του μηχανισμού οριακής τιμολόγησης πρέπει να διατηρηθεί, καθώς λειτουργούν καλά, όπως έχει αποδειχθεί από την πολυετή βελτίωση σε πολυάριθμες αγορές.  Αντιθέτως, υπάρχει η ανάγκη μιας προοδευτικής αλλά ταχείας επανακανονικοποίησης της αγοράς ηλεκτρικής ενέργειας, με την ακύρωση των πιο στρεβλωτικών μέτρων, όπως αναγνώρισε πρόσφατα και η Ευρωπαϊκή Επιτροπή, η οποία αποκλείει την παράταση των έκτακτων μέτρων σχετικά με τα ανώτατα όρια τιμών στα έσοδα των παραγωγών, πέραν του τέλους του φετινού Ιουνίου (η αρχική «περίοδος έκτακτης ανάγκης»)… Η Ελλάδα όμως, μόλις επιμήκυνε τη διάρκεια του ανώτατου ορίου εσόδων μέχρι τις 30/9/2023, και έτσι η φορολόγηση του φυσικού αερίου δεν έχει καταληκτική ημερομηνία. Η ομιλία του καταλήγει λέγοντας ότι: Οι αγορές θα πρέπει να έχουν τη δυνατότητα να παράγουν τα απαραίτητα σήματα για να εξασφαλίσουν μελλοντικές επενδύσεις στην ενεργειακή μετάβαση, τη βέλτιστη κατανομή των πόρων και την αποφυγή αναποτελεσματικών ενεργειακών χρήσεων. Για την επίτευξη αυτών των στόχων, όλα τα στρεβλωτικά μέτρα, που θεσπίστηκαν την τελευταία περίοδο, θα πρέπει να καταργηθούν το συντομότερο δυνατόν.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Attica-allaksan-idioktiti-to-timima-ton-100-ekat-eyro-kai-oi-oroi-tis-eksagoras/3801492/,Attica: Άλλαξαν ιδιοκτήτη – Το τίμημα των 100 εκατ. ευρώ και οι όροι της εξαγοράς,2023-06-21T09:25:02+03:00,newsit.gr,"NewsIT Μεγαλες Επιχειρησεις Mega deal! Τα Attica αλλαξαν ιδιοκτητη - Το τιμημα των 100 εκατ. ευρω και οι οροι της εξαγορας Στις 20 Ιουνίου η Ideal Holdings, υπέγραψε σύμβαση αγοραπωλησίας μετοχών, μέσω της οποίας συμφώνησε να εξαγοράσει έναντι συνολικού τιμήματος 100 εκατ. ευρώ το 100% των μετοχών της κυπριακής εταιρείας με την επωνυμία KT Golden Retail Venture Ltd, που συμμετέχει με ποσοστό 100% στο μετοχικό κεφάλαιο της ελληνικής εταιρείας Αττικά Πολυκαταστήματα, η οποία πραγματοποιεί κύκλο εργασιών 190 εκατ. ευρώ και απασχολεί 2.000 εργαζόμενους. Μετά την ολοκλήρωση της εξαγοράς, οι μέτοχοι των Αττικών Πολυκαταστημάτων θα καταστούν μέτοχοι της Ideal με ποσοστό που θα ανέρχεται περίπου στο 17,63%, ενώ αναφορικά με τα οικονομικά αποτελέσματα, ο στόχος για το 2023 είναι τα 400 εκατ. σε κύκλο εργασιών και τα 50 εκατ. ευρώ σε EBITDA.  Η χρηματοδότηση της εξαγοράς θα γίνει με Ίδια Κεφάλαια ποσού € 35 εκατ. και τραπεζικό δανεισμό ποσού € 65 εκατ. με έκδοση Κοινού Ομολογιακού Δανείου. Στο πλαίσιο της συναλλαγής και ως προϋπόθεση ολοκλήρωσης της εξαγοράς, συμφωνήθηκε όπως οι έμμεσοι/απώτεροι μέτοχοι και ελέγχοντες της εταιρείας ΚΤ, όπως συμμετάσχουν σε: (α) αγορά των 592.000 ιδίων μετοχών που κατέχει η Ideal στην τιμή των € 4,15 ανά μετοχή και (β) αύξηση του μετοχικού κεφαλαίου της Ideal με καταβολή μετρητών και με έκδοση 7.869.000 νέων κοινών ονομαστικών μετά δικαιώματος ψήφου μετοχών, ονομαστικής αξία ς € 0,40 και με τιμή διάθεσης € 4,15 ανά μετοχή, που θα πραγματοποιήσει η Ideal, υπέρ αυτών, με κατάργηση του δικαιώματος προτίμησης των υφιστάμενων μετόχων της, ώστε να καταστούν μέτοχοι της Ideal με ποσοστό που θα ανέρχεται περίπου στο 17,63% του συνολικού καταβεβλημένου μετοχικού κεφαλαίου μετά την ανωτέρω αύξηση.  Για τη λήψη της σχετικής απόφασης το διοικητικό συμβούλιο της Ideal συγκάλεσε Έκτακτη Γενική Συνέλευση των μετόχων για τις 20 Ιουλίου 2023. Η ολοκλήρωση της συναλλαγής υπόκειται σε συνήθεις όρους και εγκρίσεις, συμπεριλαμβανομένων των εγκρίσεων της Έκτακτης Γενικής Συνέλευσης των μετόχων της Ideal και της Ελληνικής Επιτροπής Ανταγωνισμού. Με την εξαγορά αυτή, η IDEAL Ηoldings επεκτείνει τη δραστηριότητά της στο λιανικό εμπόριο, αυξάνει τα μεγέθη της και ισχυροποιεί το μετοχικό της σχήμα, στο πλαίσιο της στρατηγικής της για επενδύσεις σε σε δυναμικά αναπτυσσόμενες επιχειρήσεις με ισχυρό μάνατζμεντ, κυρίαρχη θέση στην αγορά, υγιή ισολογισμό, ισχυρές ταμειακές ροές και προοπτικές ανάπτυξης. Όσον αφορά την εταιρεία Attica λειτουργεί τα μεγαλύτερα πολυκαταστήματα στην Ελλάδα, με παρουσία στην Αθήνα (Citylink, Golden Hall, The Mall) και στην Θεσσαλονίκη (Mediterranean Cosmos, Tsimiski). Είναι η μεγαλύτερη εταιρεία του κλάδου της στην Ελλάδα και από την ίδρυσή της το 2005 μέχρι και σήμερα έχει επιτύχει σημαντικούς ρυθμούς ανάπτυξης. Η attica διαχειρίζεται συνολικά 62.000 τ.μ., απασχολεί 2.000 άτομα και συνεργάζεται με περισσότερους από 300 προμηθευτές. Το 2022 παρουσίασε Κύκλο Εργασιών € 190 εκατ., EBITDA € 19,3 εκατ., ΚΠΦ € 12,4 εκατ. και είχε μηδενικό καθαρό δανεισμό. Το 1ο τετράμηνο του 2023, είχε Κύκλο Εργασιών € 58,9 εκατ. έναντι € 49,4 εκατ. το 2022, EBITDA € 4,84 εκατ. έναντι € 1,14 εκατ. το 2022, ΚΠΦ € 2,5 εκατ, έναντι ΚΠΦ -0,98 εκατ. το 2022 (όλα τα μεγέθη χωρίς την επίδραση του IFRS 16). Η Ideal Ηoldings, μέσα από την επενδυτική αυτή κίνηση, επεκτείνει τη δραστηριότητά της στο λιανικό εμπόριο (retail), έναν τομέα με σημαντικές προοπτικές ανάπτυξης και ανοδική πορεία – άρρηκτα συνδεδεμένο με την δυναμική του τουρισμού και της γενικότερης οικονομίας της Ελλάδας. Με αυτή την συμφωνία, η εταιρεία μεγαλώνει και ενδυναμώνει ακόμα περισσότερο το μετοχικό της σχήμα με νέους ισχυρούς μετόχους, με αποτέλεσμα το τελικό μετοχικό σχήμα της, εκτός από τους ιδρυτές των attica να περιλαμβάνει και γνωστά ονόματα της Ελληνικής επιχειρηματικότητας. Η παρούσα διοίκηση της attica, που συνέβαλε στην ανάπτυξη και μεγέθυνση της εταιρείας, στην ανάδειξή της ως πρωτοπόρα στον κλάδο της και στην ενίσχυση της αναγνωρισιμότητας του brand, θα συνεχίσει να διοικεί την εταιρεία, ενδυναμώνοντας παράλληλα τη διοικητική ομάδα της Ideal. Ο διευθύνων σύμβουλος της Αττικά Πολυκαταστήματα κ. Δημοσθένης Μπούμης σχολίασε: «Είμαστε χαρούμενοι που γινόμαστε μέρος αυτού του επιτυχημένου ομίλου και κυρίως διότι γνωρίζουμε την επενδυτική του φιλοσοφία και τον στόχο του να δημιουργεί υπεραξίες. Πιστεύουμε ότι με την συνεργασία μας και με την συμπαράσταση των μετόχων μας, θα συνεχίσουμε να προσφέρουμε αξία στους μετόχους μας επόμενα επενδυτικά μας βήματα. Ο κοινός μας στόχος είναι να συνεχίζουμε να έχουμε το attica στην κορυφή της προτίμησης καταναλωτών, προμηθευτών και εργαζομένων». Ο πρόεδρος της Ideal Holdings κ. Λάμπρος Παπακωνσταντίνου σχολίασε: «Ανυπομονούμε να ολοκληρώσουμε την επένδυση της attica και να καλωσορίσουμε τα στελέχη, τους εργαζόμενους και τους μετόχους στην οικογένειά μας. Η συναλλαγή αποδεικνύει για άλλη μια φορά την επενδυτική μας φιλοσοφία και την εστίασή μας σε εταιρείες που διαθέτουν: άριστο management, υγιή οικονομικά στοιχεία και ισχυρούς μετόχους που όλοι μαζί θέλουν να πορευτούν μαζί μας. Η εξαγορά της attica είναι σημαντική, προσθετική στα κέρδη ανά μετοχή και δημιουργεί αξία για την IDEAL Holdings. Μετά την ολοκλήρωση της συναλλαγής αυτής, ο στόχος για το 2023 θα είναι να προσεγγίσουμε τα € 400 εκατ. σε Κύκλο Εργασιών και τα € 50εκατ. σε EBITDA. Το επόμενο διάστημα θα δώσουμε αναλυτικές πληροφορίες στους επενδυτές μας». Η Δικηγορική Εταιρεία Potamitis Vekris ενήργησε ως νομικός σύμβουλος για την attica και η Δικηγορική εταιρία Souriadakis Tsibris ενήργησε ως νομικός σύμβουλος της IDEAL Holdings.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Attica-poulithikan-ta-attika-polykatastimata-H-eisigmeni-Ideal-Holdings-tou-l-papakonstantinou-neos-idioktitis/3801479/,Attica:  Πουλήθηκαν τα Αττικά Πολυκαταστήματα – H εισηγμένη Ideal Holdings του Λ. Παπακωνσταντίνου νέος ιδιοκτήτης,2023-06-21T08:41:19+03:00,newsit.gr,"NewsIT Μεγαλες Επιχειρησεις Attica: Πουληθηκαν τα Αττικα Πολυκαταστηματα – H εισηγμενη Ideal Holdings του Λ. Παπακωνσταντινου νεος ιδιοκτητης Σε συμφωνία με την εταιρεία Ideal Holdings για την πώληση της συμμετοχής τους στα πολυκαταστήματα Attica προχώρησαν οι ιδρυτικοί μέτοχοι της εταιρείας Κωνσταντίνος Λαμπρόπουλος, Κωνσταντίνος Τσουβελεκάκης και Αλέξανδρος Σγουμπόπουλος. Η συμφωνία για τα πολυκαταστήματα Attica προβλέπει την απόκτηση του 100% των μετοχών από την εισηγμένη στο Χρηματιστήριο επενδυτική εταιρεία.  Υπενθυμίζεται ότι πριν από τρία περίπου χρόνια στα Αττικά Πολυκαταστήματα είχαν επενδύσει ηχηρά ονόματα από τον επιχειρηματικό κι εφοπλιστικό κλάδο και συγκεκριμένα ο όμιλος Λασκαρίδη, η οικογένεια Δαυίδ, το Κοινωφελές Ίδρυμα Αλέξανδρος Σ. Ωνάσης, ο Ευτύχης Βασιλάκης, ο Γιάννης Σαραντίτης (W Marine Inc., W Real Estate κ.ά.) και ο όμιλος Τσάκου, οι οποίοι μετά την εξαγορά από την Ideal Holdings, αποκτούν μειοψηφικό ποσοστό στην εισηγμένη επενδυτική εταιρεία. Όσον αφορά το management, στο τιμόνι της επιχείρησης πρόκειται να παραμένει ο Κ. Λαμπρόπουλος, ο οποίος διαθέτει μακρά εμπειρία στο λιανεμπόριο και το επιχειρείν.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/gek-terna-ependytiko-plano-10-dis-eyro-to-elliniko-to-kasteli-i-energeia-to-merisma-ki-alles-anakoinoseis-sti-g-s-metoxon/3801080/,"ΓΕΚ Τέρνα: Επενδυτικό πλάνο 10 δισ. ευρώ – Το Ελληνικό, το Καστέλι, η ενέργεια, το μέρισμα κι άλλες ανακοινώσεις στη γ.σ. μετόχων",2023-06-20T16:30:00+03:00,newsit.gr,"NewsIT Μεγαλες Επιχειρησεις ΓΕΚ Τερνα: Επενδυτικο πλανο 10 δισ. ευρω – Το Ελληνικο, το Καστελι, η ενεργεια, το μερισμα κι αλλες ανακοινωσεις στη γ.σ. μετοχων Αισιόδοξες εκτιμήσεις με παράλληλη ενίσχυση του ρόλου που διαδραματίζει σε κομβικούς τομείς της οικονομίας, όπως κατασκευές, παραχωρήσεις, real estate κι ενέργεια προανήγγειλε ο πρόεδρος και διευθύνων σύμβουλος του ομίλου ΓΕΚ Τέρνα κ. Γεώργιος Περιστέρης, στο πλαίσιο της τακτικής γενικής συνέλευσης των μετόχων. «Προχωρούμε με σταθερά βήματα την υλοποίηση του επενδυτικού πλάνου των 10 δισ. ευρώ, σε Παραχωρήσεις και Ενέργεια,  χωρίς σημαντικές ανάγκες αναχρηματοδότησης έως το 2027. Διαθέτουμε την απαραίτητη ταμειακή ευρωστία για τη χρηματοδότηση της ίδιας μας συμμετοχής σε όλα τα έργα τα οποία αναπτύσσουμε. Αναμένουμε περαιτέρω σημαντική οργανική κερδοφορία και ελεύθερες ταμειακές ροές από την κατασκευαστική δραστηριότητα, αλλά και από την παραγωγή και εμπορία θερμικής ενέργειας, καθώς και πολύ σημαντική υπεραξία από την εκτέλεση του επενδυτικού προγράμματος της ΤΕΡΝΑ Ενεργειακή», τόνισε ο κ. Γεώργιος Περιστέρης.  «Τα τελευταία 2 χρόνια έχουμε επιστρέψει στους μετόχους περί τα 60 εκατ. ευρώ συμπεριλαμβανομένου και του μερίσματος που θα κληθεί η ΓΣ να εγκρίνει, μέσα από επιστροφές κεφαλαίου και επαναγορές μετοχών» ανέφερε μιλώντας για την τιμολογιακή πολιτική, ενώ αναφορικά με τις νέες προοπτικές ο ίδιος τόνισε ότι: «Είμαι πεπεισμένος πως ο όμιλος ΓΕΚ ΤΕΡΝΑ – με βάση όλα όσα σας ανέφερα – βρίσκεται στην καλύτερη θέση που έχει υπάρξει ποτέ τα τελευταία πάνω από 50 χρόνια της δραστηριοποίησής του, με ρεαλιστική προσδοκία για αυξημένα μερίσματα και σημαντική δημιουργία υπεραξίας τα επόμενα χρόνια. «Το 2022 ήταν ένα έτος μεγάλων προκλήσεων με την ενεργειακή κρίση, τον πόλεμο στην Ουκρανία, και τις πληθωριστικές και επιτοκιακές πιέσεις να δοκιμάζουν το διεθνές οικονομικό και επιχειρηματικό περιβάλλον.  Παρά τις διεθνείς γεωπολιτικές και μακροοικονομικές αβεβαιότητες, ωστόσο, ο όμιλος ΓΕΚ ΤΕΡΝΑ παραμένοντας προσηλωμένος στην αναπτυξιακή του πορεία, κατέγραψε σημαντική ενίσχυση των χρηματοοικονομικών του μεγεθών, καθώς η ισχυρή λειτουργική επίδοση σε όλους τους τομείς δραστηριοποίησης οδήγησε στην αύξηση των οικονομικών μεγεθών και στην περαιτέρω βελτίωση της χρηματοοικονομικής θέσης του ομίλου».  Τα συνολικά έσοδα του ομίλου για το 2022 σχεδόν τετραπλασιάστηκαν έναντι του 2021 και προσέγγισαν τα 4 δισ. ευρώ. Η λειτουργική κερδοφορία (προσαρμοσμένο EBITDA) διπλασιάστηκε στα 661,8 εκατ. ευρώ έναντι 323,5 εκατ. ευρώ για το 2021.  Τα δε, καθαρά κέρδη αποδιδόμενα στους μετόχους προσαρμοσμένα για μη λειτουργικά αποτελέσματα για το 2022 ανήλθαν σε 174,4 εκατ. ευρώ, σχεδόν 6 φορές περισσότερα από τα 33,1 εκατ. ευρώ το προηγούμενο έτος. Παράλληλα – απέναντι σε αυτό το δυσχερές διεθνές χρηματοοικονομικό περιβάλλον – τα συνολικά ταμειακά διαθέσιμα αυξήθηκαν στα 1,5 δισ. ευρώ, ενώ πετύχαμε τον περιορισμό του συντελεστή Καθαρό Χρέος/Προσαρμοσμένο EBITDA στο 2.3x έναντι 3.8x για το προηγούμενο έτος, παρά τις αυξημένες επενδύσεις (338,4 εκατ. ευρώ για το 2022 έναντι 245,6 για το 2021). «Η αλήθεια είναι πως η ΓΕΚ ΤΕΡΝΑ διανύει την πιο παραγωγική περίοδο στην ιστορία της και αυτό είναι μόνο η αρχή. Είμαστε ηγέτες σε όλους τους τομείς δραστηριοποίησής μας» τόνισε ο κ. Περιστέρης αναλύοντας ότι: •          Στις Παραχωρήσεις, με περισσότερα από 1.500 χλμ. αυτοκινητοδρόμων υπό διαχείριση (μετά την προσθήκη της Εγνατίας) και εμβληματικά έργα που αντιστοιχούν σε επενδύσεις δισεκατομμυρίων ευρώ, όπως ο νέος Διεθνής Αερολιμένας Ηρακλείου Κρήτης, το Ολοκληρωμένο Τουριστικό Συγκρότημα στο Ελληνικό, η νέα μονάδα ηλεκτροπαραγωγής με φυσικό αέριο στην Κομοτηνή κλπ. Παράλληλα, στον τομέα των ΣΔΙΤ, το οδικό τμήμα Χερσόνησος – Νεάπολη του Βόρειου Οδικού Άξονα Κρήτης (ΒΟΑΚ), η Ολοκληρωμένη Διαχείριση Απορριμμάτων στις Περιφέρειες Ηπείρου και Πελοποννήσου, το ηλεκτρονικό εισιτήριο σε Αθήνα και Θεσσαλονίκη, αλλά και η ανάπτυξη του δικτύου υποδομών υπερυψηλών ταχυτήτων internet (ultra fast broadband). •          Η μεγαλύτερη κατασκευαστική εταιρεία με έσοδα πάνω από 1 δισ. και ανεκτέλεστο 5,5 δισ. ευρώ. •          Ο κορυφαίος Έλληνας επενδυτής στην παραγωγή και αποθήκευση καθαρής ενέργειας με εγκατεστημένη ισχύ που μέχρι το φθινόπωρο θα ξεπεράσει τα 1.200 MW, μέχρι το 2026 θα διαμορφωθεί σε 3.000 MW και πριν το τέλος της τρέχουσας δεκαετίας θα έχει φθάσει τα 6 GW. •          Εκ των κορυφαίων ιδιωτών παραγωγών και προμηθευτών ηλεκτρικής ενέργειας, ο ΉΡΩΝ, εισήγαγε πρώτος τα διμερή μακροχρόνια συμβόλαια (PPAs) και πρόσφατα «έσπασε» το φράγμα του 10% στο μερίδιο της αγοράς προμήθειας. Ο επικεφαλής του ομίλου, κατά τη διάρκεια της γενικής συνέλευσης αναφέρθηκε στα νέα έργα και ειδικότερα όπως είπε: -Στην Κατασκευή, μεγάλο μέρος των έργων της ΤΕΡΝΑ προέρχεται από ίδιες επενδύσεις του ομίλου και άρα έχει πολύ περιορισμένο ρίσκο. Επιπλέον, τα έργα για λογαριασμό τρίτων έχουν εξασφαλιστεί με αυστηρά κοστολογημένες προσφορές και με ρήτρες που σε μεγάλο βαθμό τα προστατεύουν από απότομες διακυμάνσεις στο κόστος. Επιπλέον, η ΤΕΡΝΑ διαθέτει σήμερα την πολυπληθέστερη τεχνική εργατική δύναμη, τον πλέον άρτιο εξοπλισμό, πολύπειρη διοίκηση και μία απόλυτα υγιή οικονομική θέση.  -Οι Παραχωρήσεις και τα ΣΔΙΤ, πρόκειται να διαδραματίσουν τα επόμενα χρόνια πρωταγωνιστικό ρόλο στην ανάπτυξη του ομίλου ΓΕΚ ΤΕΡΝΑ, καθώς αναμένεται να αποφέρουν σταθερά, προβλέψιμα και επαναλαμβανόμενα έσοδα, ενώ οι σχετικές επενδύσεις – στο πλαίσιο των συμβατικών όρων που κατά κανόνα περιλαμβάνουν τα έργα παραχωρήσεων – είναι προστατευμένες έναντι των διεθνών αναταράξεων στην αγορά των επιτοκίων. Για το Ολοκληρωμένο Τουριστικό Συγκρότημα στο Ελληνικό, πρόδρομες κατασκευαστικές εργασίες αναμένονται εντός του Ιουλίου τη σχετική άδεια, ενώ εντατικά προχωρά το έργο του Διεθνούς Αερολιμένα Ηρακλείου στο Καστέλι της Κρήτης, καθώς και η νέα μονάδα ηλεκτροπαραγωγής με καύσιμο φυσικό αέριο στην Κομοτηνή όπου η πρόοδος των έργων βρίσκεται στο 60%. Σε επίπεδο αυτοκινητοδρόμων, η κυκλοφορία έχει ξεπεράσει τα προ πανδημίας επίπεδα και οι προοπτικές προδιαγράφονται θετικές.   Game changer για τον όμιλο θα αποτελέσει η προσθήκη της Εγνατίας Οδού, με τη σχετική σύμβαση παραχώρησης να κατατίθεται στο Ελεγκτικό Συνέδριο τον επόμενο μήνα. Παράλληλα, όμως συμμετέχουμε σε διαδικασίες και για άλλες παραχωρήσεις όπως του ΒΟΑΚ καθώς και την Αττική Οδό, ενώ αξιοποιώντας το πρόσφατο νομοθετικό πλαίσιο καταθέσαμε ως leader ένωσης εταιρειών την πρώτη Πρότυπη Πρόταση που περιλαμβάνει νέα τμήματα του οδικού δικτύου της Αττικής προς Λαύριο, Ραφήνα και Λ. Βουλιαγμένης. Αναφορικά με τα επενδυτικά κριτήρια, ο κ. Περιστέρης τόνισε ότι: Προτεραιότητά μας είναι τα έργα που διεκδικούμε να διασφαλίζουν τη βιωσιμότητά τους και να αποφέρουν αξία στον όμιλο και στους μετόχους του. Για αυτό, στους διαγωνισμούς προσφέρουμε δίκαια τιμήματα και για εμάς και για το ελληνικό Δημόσιο. Ως προς τον τομέα της Ενέργειας, που βρέθηκε πραγματικά στο μάτι του κυκλώνα τους προηγούμενους 18 μήνες, τόσο η παρουσία μας στην καθαρή ενέργεια όσο και τη συμβατική ηλεκτροπαραγωγή και προμήθεια ηλεκτρικής ενέργειας, απέδειξαν πως δικαίως διατηρούμε τις ηγετικές μας θέσεις και επενδύουμε στις προοπτικές των δυο θυγατρικών μας. Στην καθαρή ενέργεια, η εγκατεστημένη ισχύς της ΤΕΡΝΑ Ενεργειακή από ΑΠΕ θα ξεπερνά σε δύο μήνες τα 1.200 MW, έναντι  MW στο τέλος του 2022. Ως εκ τούτου, η συνολική ισχύς έργων σε λειτουργία, υπό κατασκευή και έτοιμων προς κατασκευή ξεπερνάει τα 2.000 MW. Επιπλέον, προχωράει σύμφωνα με το χρονοδιάγραμμα η κατασκευή του πολύ σημαντικού για το ηλεκτρικό σύστημα της χώρας έργου της μεγάλης αποθήκευσης στην Αμφιλοχία (680 MW), ενώ σημαντική ισχύς νέων έργων στην Ελλάδα και το εξωτερικό (κυρίως φωτοβολταϊκών) είναι έτοιμα προς κατασκευή. Εν ολίγοις, από περίπου 900 MW στο τέλος του 2022, με την προσθήκη του Καφηρέα και της Αμφιλοχίας μόνο, η ΤΕΡΝΑ Ενεργειακή προβλέπεται να έχει υπερδιπλασιάσει την εγκατεστημένη ισχύ της μέσα σε περίπου δύο χρόνια από σήμερα, να την έχει τριπλασιάσει μέχρι το 2026 και να την έχει εξαπλασιάσει μέχρι το 2029. Στον τομέα της συμβατικής ηλεκτροπαραγωγής και προμήθειας ηλεκτρικής ενέργειας, ο ΗΡΩΝ – μετά και την 100% απόκτησή του από τον Όμιλο ΓΕΚ ΤΕΡΝΑ – αξιοποίησε στο έπακρο τα συγκριτικά του πλεονεκτήματα, πρωτοπορώντας και προσφέροντας πρώτος μακροχρόνιες Συμβάσεις Πώλησης Ενέργειας σε μεγάλους εμπορικούς και βιομηχανικούς πελάτες, αλλά και συμφέρουσες τιμές στους οικιακούς καταναλωτές, αυξάνοντας σημαντικά το μερίδιο του στην αγορά προμήθειας και ξεπερνώντας για πρώτη φορά το επίπεδο του 10% μεταξύ των ιδιωτών προμηθευτών ηλεκτρικής ενέργειας. Τέλος, στο πλαίσιο της εταιρικής κοινωνικής πολιτικής ο κ. Περιστέρης έκανε αναφορά στις προτεραιότητες της εταιρείας λέγοντας, ότι ο όμιλος ΓΕΚ ΤΕΡΝΑ βρίσκεται πάντα στο πλευρό της κοινωνίας και με ένα πολύ σημαντικό πρόγραμμα Εταιρικής Κοινωνικής Ευθύνης, το οποίο ανήλθε στα 5,1 εκατ. ευρώ (έναντι 3,6 εκατ. το 2021).   Παράλληλα, εγκαινιάστηκε το πρόγραμμα μας «Πολυμήχανη Γενιά» για τους νέους μηχανικούς το οποίο, αν και ανακοινώθηκε μέσα στο 2023, σχεδιάστηκε και δομήθηκε την περασμένη χρονιά.  Ακόμη, ο Όμιλος στηρίζει σταθερά ομάδες μαθητών και φοιτητών που δημιουργούν καινοτόμα projects, συμμετέχουν σε διεθνείς αγώνες STEM και αναζητούν νέες λύσεις σε προκλήσεις της μηχανικής και της ενεργειακής αποδοτικότητας. Σε ό,τι αφορά το Κλίμα, το 2022 ο όμιλος συμμετείχε για πρώτη φορά στην παγκόσμια πρωτοβουλία βιώσιμης ανάπτυξης CDP* Climate Change δημοσιοποιώντας εκτενή ποσοτικά και ποιοτικά στοιχεία που αφορούν στη διαχείριση των περιβαλλοντικών θεμάτων και της αντιμετώπισης των επιπτώσεων της κλιματικής αλλαγής μέσω των δραστηριοτήτων της και αξιολογήθηκε με B (κλίμακα Α-D).  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/eleni-vrettou-Attica-Bank-prokliseis-alla-kai-eykairies-gia-tis-mi-systimikes-trapezes/3801070/,"Ελένη Βρεττού – Attica Bank: «Προκλήσεις, αλλά και ευκαιρίες για τις μη συστημικές τράπεζες»",2023-06-20T14:59:09+03:00,newsit.gr,"NewsIT Μεγαλες Επιχειρησεις Ελενη Βρεττου – Attica Bank: «Προκλησεις, αλλα και ευκαιριες για τις μη συστημικες τραπεζες» Στην υγεία και ανθεκτικότητα του ελληνικού τραπεζικού συστήματος, μετά την μακρά περίοδο κρίσης που αντιμετώπισε η χώρα, στις προκλήσεις και την ευκαιρία ανάπτυξης νέων τραπεζών αναφέρθηκε η διευθύνουσα σύμβουλος της Attica Bank, Ελένη Βρεττού. Η διευθύνουσα σύμβουλος της Attica Bank, Ελένη Βρεττού μίλησε στο επίσημο δείπνο που διοργάνωσαν τα Economist Impact Events, με τίτλο «Global Economy and Financial Services: Manoeuvring through the current turmoil», υπό την αιγίδα της Βρετανικής Πρεσβείας στην Αθήνα και σε συνεργασία με το Ελληνοβρετανικό Εμπορικό Επιμελητήριο (BHCC).  Όπως είπε: «Οι μεγάλες προκλήσεις του παρελθόντος έχουν αντιμετωπιστεί από τις ελληνικές τράπεζες, ενώ έχουν εφαρμοστεί ενισχυμένη εποπτεία και αυστηρότεροι κανονισμοί, βελτιώνοντας τη διακυβέρνηση, τη διαχείριση κινδύνων και τη διαφάνεια στον τραπεζικό τομέα». Τόνισε δε, ότι: «Οι ελληνικές τράπεζες είναι σε καλύτερη θέση να απορροφήσουν τους κραδασμούς από τις διεθνείς αγορές», εξηγώντας ότι «οι κεφαλαιακοί δείκτες και τα θεμελιώδη μεγέθη των τραπεζών έχουν αποκατασταθεί, ενώ πρωτοβουλίες όπως ο «Ηρακλής» για την προστασία των περιουσιακών στοιχείων βοήθησαν τις συστημικές τράπεζες να τιτλοποιήσουν τα Μη Εξυπηρετούμενα Ανοίγματά τους (NPEs), ώστε αυτά να αφαιρεθούν από τον ισολογισμό τους».  Κοιτάζοντας την επόμενη μέρα, η κ. Βρεττού ανέφερε ότι «η αυξημένη συγκέντρωση στο εγχώριο τραπεζικό σύστημα μαζί με τη θετική τροχιά της ελληνικής οικονομίας, θα επιτρέψουν στις τράπεζες να βελτιώσουν περαιτέρω τα θεμελιώδη μεγέθη τους, ενώ θα κληθούν να αντιμετωπίσουν το γεγονός ότι μεγάλο μέρος του κεφαλαίου τους αποτελείται από Αναβαλλόμενες Φορολογικές Πιστώσεις (DTC)». Σ’ αυτό το κλίμα, επισήμανε ότι «οι τράπεζες πρέπει να προσαρμοστούν και να αντιμετωπίσουν τις προκλήσεις που επικρατούν, συμπεριλαμβανομένης της περαιτέρω βελτίωσης της ποιότητας των περιουσιακών στοιχείων και της κεφαλαιακής επάρκειας και της επίτευξης βιώσιμης κερδοφορίας, ενώ υπάρχει και ο αυξανόμενος ανταγωνισμός από τις μη τράπεζες και ιδιαίτερα τις fintech». Όπως είπε: «Οι μη συστημικές τράπεζες μοιράζονται τους ίδιους κινδύνους και καλούνται να ακολουθήσουν το παράδειγμα των μεγαλύτερων χρηματοπιστωτικών ιδρυμάτων στο μέτωπο της ποιότητας των περιουσιακών στοιχείων, καθώς τα NPEs τους παραμένουν υψηλά. Η οικονομική κρίση της προηγούμενης δεκαετίας άφησε τις μη συστημικές τράπεζες με πολλές προκλήσεις, αλλά πλέον, έχουν και σημαντικές ευκαιρίες», Αναφερόμενη στο ρόλο των τραπεζών στον επιχειρηματικό περιβάλλον, η διευθύνουσα σύμβουλος της Attica Bank πιστεύει ότι «υπάρχει πράγματι περιθώριο ανάπτυξης μικρότερων παικτών, ειδικά στον χώρο των μικρομεσαίων επιχειρήσεων και η Attica Bank εστιάζει τη στρατηγική της σε αυτό μετά την πρόσφατη κεφαλαιακή ενίσχυσή της. Προϋπόθεση είναι οι μη συστημικές τράπεζες να καταστούν οικονομικά υγιείς και αποδοτικές, να διαχειριστούν τα Μη Εξυπηρετούμενα Ανοίγματά τους, αποδεικνύοντας ταυτόχρονα την αναγκαιότητα της εμπορικής τους ύπαρξης που δεν θα πρέπει να είναι άλλη από την καλύτερη και ταχύτερη ποιότητα υπηρεσιών και τα καινοτόμα προϊόντα εστιασμένα στον πελάτη, που δεν προσφέρονται από μεγαλύτερους ομίλους».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/potopoiia-varvagianni-kai-trikalinos-koino-orama-i-diethnis-provoli-tou-ellinikou-ouzou-kai-aygotaraxou/3801040/,Ποτοποιία Βαρβαγιάννη και Τρικαλινός: Κοινό όραμα η διεθνής προβολή του ελληνικού ούζου και αυγοτάραχου,2023-06-20T14:15:26+03:00,newsit.gr,"NewsIT Μεγαλες Επιχειρησεις Ποτοποιια Βαρβαγιαννη και Τρικαλινος: Κοινο οραμα η διεθνης προβολη του ελληνικου ουζου και αυγοταραχου Οι εκπρόσωποι δύο εταιρειών με παράδοση στη γαστρονομία και την παραγωγή προϊόντων που προάγουν την Ελλάδα, θέτουν κοινούς στόχους, να προβάλλουν το ελληνικό ούζο και το αυγοτάραχο στις αγορές του κόσμου. Στους παραπάνω στόχους για το ούζο και το αυγοτάραχο αναφέρθηκαν ο Γιάννης Βαρβαγιάννης, ένας εκ των τριών διαχειριστών της ποτοποιίας Βαρβαγιάννη και ο πρόεδρος της Trikalinos, Ζαφείρης Τρικαλινός, σε κοινή συνέντευξη Τύπου.  Η ιστορική ποτοποιία Βαρβαγιάννης με ρίζες από το 1860 και 4,5 εκατ. τζίρο, προχώρησε σε rebranding και παράλληλα δρομολογεί νέες επενδύσεις με στόχο την αύξηση της παραγωγικής της δυναμικότητας έως και 3 φορές παραπάνω, καθώς και την είσοδο σε νέες αγορές.   Στην παρούσα φάση η ετήσια παραγωγή ούζου της εταιρείας, κυμαίνεται μεταξύ 50.000 και 55.000 9λιτρων κιβωτίων. Τα παραπάνω ανακοίνωσε μεταξύ άλλων ο κ. Γ. Βαρβαγιάννης, τονίζοντας ότι τον ερχόμενο Σεπτέμβριο ξεκινά στο Πλωμάρι η δημιουργία κάθετης μονάδας, μια επένδυση ύψους 1,5 εκατ. ευρώ, η οποία έχει υπαχθεί στις διατάξεις του νέου αναπτυξιακού νόμου. Για τις προοπτικές του 2023, ο ίδιος εξέφρασε την αισιοδοξία του, καθώς, όπως είπε, οι πωλήσεις επιστρέφουν στα επίπεδα του 2019, που αποτέλεσε την καλύτερη χρονιά από πλευράς εισπράξεων. Την περίοδο της πανδημίας, οι πωλήσεις της εταιρείας έκαναν «βουτιά» σε ποσοστό που έφθασε στο 45%, δεδομένου ότι το ούζο αποτελεί κατ’ εξοχήν προϊόν που καταναλώνεται στην επαγγελματική εστίαση, σε ποσοστό που ανέρχεται στο 70% επί της συνολικής παραγωγής. Στόχος της εταιρείας αποτελούν οι εξαγωγές όπου ήδη η παρουσία της εκτείνεται σε 22 χώρες. Αναφορικά με την τιμολογιακή πολιτική, όπως ανέφερε ο κ. Βαρβαγιάννης, μετά τις αυξήσεις σε ποσοστό που κυμάνθηκε στο 8,5% κάθε φορά, μία στις 31/12/21 και μία στις 31/3/22, ο όμιλος τώρα δεν σχεδιάζει άλλη αύξηση. Με παρουσία σε περισσότερες από 42 χώρες, το αυγοτάραχο Trikalinos, με τζίρο που υπολογίζεται στα 2 εκατ. ευρώ περίπου, αποτελεί πρεσβευτή της ελληνικής γαστρονομίας και όπως τόνισε ο κ. Ζ. Τρικαλινός, ο εκλεκτός αυτός μεζές του Αιτωλικού με τις ευεργετικές ιδιότητες, συνοδεύεται άριστα από ένα καλό ούζο ή τσίπουρο. Είναι το σύγχρονο delicatessen που κατακτά όλο και περισσότερες αγορές, από την κοντινή μας Ευρώπη, μέχρι τη μακρινή Ιαπωνία κι εγγύηση την οικογενειακή παράδοση 160 ετών. Όπως τόνισε ο κ. Τρικαλινός, η εταιρεία δεν σταματάει να επενδύει στην έρευνα και τη βελτίωση, σχεδιάζοντας και νέα προϊόντα, τα οποία όπως είπε, σύντομα θα λανσαριστούν στην αγορά.  Αξίζει να σημειωθεί, ότι κοινό στοιχείο της ποτοποιίας Βαρβαγιάννη και της εταιρείας Trikalinos αποτελεί το γεγονός ότι και οι δυο τους αποτελούν Μέλη της πρωτοβουλίας ΕΛΛΑ-ΔΙΚΑ ΜΑΣ.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/McDonald-s-anoigei-neo-estiatorio-ependysi-2-1-ekat-eyro-kai-55-theseis-ergasias/3800912/,"McDonald’s:  Ανοίγει νέο εστιατόριο –  Επένδυση 2,1 εκατ. ευρώ και 55 θέσεις εργασίας",2023-06-20T11:40:10+03:00,newsit.gr,"NewsIT Μεγαλες Επιχειρησεις McDonald’s: Ανοιγει νεο εστιατοριο – Επενδυση 2,1 εκατ. ευρω και 55 θεσεις εργασιας Ένα νέο εστιατόριο McDonald’s στον Αγ. Ιωάννη Ρέντη, το 30ο στη σειρά άνοιξε η Premier Capital Ελλάς, στο πλαίσιο επενδυτικού προγράμματος που υλοποιεί στην Ελλάδα.  Η επένδυση για το εστιατόριο ανήλθε σε €2,1 εκατ. και οδήγησε στη δημιουργία 55 νέων θέσεων εργασίας. Από το 2011 που ανέλαβε ως Developmental Licencee της McDonald’s στην Ελλάδα, η Premier Capital Ελλάς έχει επενδύσει περισσότερα από €38,2 εκατομμύρια για το άνοιγμα νέων εστιατορίων, την ανακαίνιση υφιστάμενων καθώς και την αναβάθμιση των υποδομών και της τεχνολογίας σε ολόκληρο το δίκτυό της.   Σύμφωνα με τη Simona Mancinelli, Managing Director της Premier Capital Ελλάς, διαχειρίστρια της McDonald’s στην Ελλάδα, «με το νέο αυτό εστιατόριο αποδεικνύουμε τη δέσμευσή μας να επενδύουμε στην αγορά και το δίκτυό μας, να απασχολούμε και να εκπαιδεύουμε εκατοντάδες ανθρώπους και να προσφέρουμε καλό φαγητό, γρήγορα, με εξαιρετική αξία και ευκολία σε εκατομμύρια καταναλωτές.  Καθώς φέρνουμε το θρυλικό brand McDonald’s κοντά σε περισσότερους καταναλωτές, προσφέρουμε σταθερή αξία και ευκολία μέσω των υπηρεσιών McDrive, McDelivery και των ψηφιακών καναλιών μας, συμπεριλαμβανομένης και της εφαρμογής McDonald’s Αpp». Το εστιατόριο McDonald’s Π. Ράλλη ενσωματώνει όλες τις πρόσφατες ψηφιακές καινοτομίες που ενισχύουν την εμπειρία του πελάτη. Λειτουργούν τρία διπλής όψης μηχανήματα αυτόματης συναλλαγής (kiosks): οι καινοτόμες ψηφιακές οθόνες που χειρίζεται προσωπικά ο επισκέπτης προσφέροντάς του μεγαλύτερη ευελιξία στην επιλογή και τον έλεγχο της παραγγελίας του. Διαθέτει επίσης υπηρεσία εξυπηρέτησης στο τραπέζι (table service), χώρο στάθμευσης, 24ωρη υπρεσία Drive Thru καθώς και υπηρεσία McDelivery, ενώ είναι διαθέσιμη και η νέα υπηρεσία παραγγελίας και πληρωμής από το κινητό (Mobile Order & Pay).    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/ydrogeios-asfalistiki-H-oikogeneia-stin-ellada-ti-edeikse-ereyna-tou-ekke-kai-poia-i-sxesi-tis-me-tis-asfaleies/3800186/,Υδρόγειος Ασφαλιστική: H οικογένεια στην Ελλάδα – Τι έδειξε έρευνα του ΕΚΚΕ και ποια η σχέση της με τις ασφάλειες,2023-06-19T11:28:10+03:00,newsit.gr,"NewsIT Μεγαλες Επιχειρησεις Υδρογειος Ασφαλιστικη: H οικογενεια στην Ελλαδα – Τι εδειξε ερευνα του ΕΚΚΕ και ποια η σχεση της με τις ασφαλειες Η οικογένεια παραμένει σταθερή και καθολική αξία, όπως προέκυψε από μεγάλη κοινωνική έρευνα του Εθνικού Κέντρου Κοινωνικών Ερευνών, με αντικείμενο την οικογένεια στη σύγχρονη ελληνική κοινωνία, τα συμπεράσματα της οποίας παρουσιάστηκαν σε συνέντευξη Τύπου που διοργάνωσε με αφορμή τη συμπλήρωση 50 χρόνων λειτουργίας της η Υδρόγειος Ασφαλιστική, μία από τις μεγαλύτερες ασφαλιστικές εταιρείες με κύκλο εργασιών κοντά στα 90 εκατ. ευρώ. Σύμφωνα με τα ευρήματα της έρευνας, στη σημερινή εποχή του κοινωνικού μετασχηματισμού, παρότι η οικογένεια παραμένει σταθερή και καθολική αξία, ωστόσο οι κυριότεροι λόγοι για τους οποίους οι άνθρωποι δυσκολεύονται να κάνουν οικογένεια είναι οικονομικοί σε ποσοστό 48,70% και η εργασιακή ανασφάλεια με ποσοστό 12,10%.  Από τα συμπεράσματα της έρευνας ξεχώρισαν τα εξής:   Με αφορμή την έρευνα για την οικογένεια, ο αντιπρόεδρος και διευθύνων σύμβουλος της εταιρείας, Παύλος Κασκαρέλης, αναφέρθηκε στην οικογένεια της Υδρογείου Ασφαλιστικής που αριθμεί 214 εργαζόμενους, πάνω από 2000 ασφαλιστικούς διαμεσολαβητές και πανελλαδικό δίκτυο εταιρικών υποκαταστημάτων και γραφείων σε όλη την Ελλάδα. Όπως είπε, στόχος της εταιρείας είναι να συνεχίσει να προσφέρει καινοτόμες αλλά πάνω από όλα ανθρωποκεντρικές υπηρεσίες στους 400.000 ασφαλισμένους της, διεκδικώντας ταυτόχρονα μεγαλύτερο μερίδιο αγοράς στις ασφαλίσεις περιουσίας, αστικών ευθυνών και υγείας.  Σχετικά με την Υδρόγειο Ασφαλιστική είναι μία από τις μεγαλύτερες ασφαλιστικές εταιρείες στον κλάδο των Γενικών Ασφαλειών, με ενεργητικό που, στο πρώτο τρίμηνο του 2023, ανέρχεται σε €232,3εκ.. Το ίδιο διάστημα, η εταιρεία ενίσχυσε περαιτέρω την κεφαλαιακή της επάρκεια, με αποτέλεσμα ο Δείκτης Κάλυψης Κεφαλαιακών Αναγκών (SCR Ratio), που αποτελεί ένα από τα ισχυρότερα κριτήρια φερεγγυότητας, να ανέρχεται σε 182,8%. Όπως τόνισε ο κ. Κασκαρέλης, το 2022, η Υδρόγειος Ασφαλιστική αύξησε την παραγωγή της κατά 5% σε σχέση με τον προηγούμενο χρόνο, επίδοση πάνω από το μέσο όρο της αγοράς καταγράφοντας κύκλο εργασιών €89,4 εκ., ενώ τα στοιχεία του 2023 δείχνουν μία περαιτέρω ενίσχυση των παραγωγικών αποτελεσμάτων της τάξης του 6%.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/i-Coca-Cola-HBC-eksagorase-ti-votka-Finlandia-sta-220-ekat-dolaria-to-timima/3800162/,Η Coca Cola HBC εξαγόρασε τη βότκα Finlandia – Στα 220 εκατ. δολάρια το τίμημα,2023-06-19T10:30:35+03:00,newsit.gr,"NewsIT Μεγαλες Επιχειρησεις Η Coca Cola HBC εξαγορασε τη βοτκα Finlandia – Στα 220 εκατ. δολαρια το τιμημα Η Coca Cola HBC AG προχώρησε στην εξαγορά της Brown-Forman Finland Oy, παραγωγού της βότκας Finlandia από την θυγατρική της Brown-Forman Corp., Brown-Forman Netherlands BV, έναντι τιμήματος 220 εκατ. δολαρίων. Η διαδικασία αναμένεται να ολοκληρωθεί στο δεύτερο εξάμηνο του 2023. Η Finlandia ιδρύθηκε το 1970 και είναι η κορυφαία μάρκα βότκας στην Κεντρική και Ανατολική Ευρώπη με ετήσιους όγκους 2,7 εκατομμυρίων κιβωτίων 9L παγκοσμίως, εκ των οποίων περισσότερο από το 60% παράγεται εντός του γεωγραφικού αποτυπώματος της Coca-Cola HBC.  Η βότκα Finlandia εμφιαλώνεται από την Anora Group plc στη Φινλανδία βάσει μιας μακροπρόθεσμης συμφωνίας παροχής υπηρεσιών παραγωγής και διατίθεται σε καθαρές και σε πολλές εκδόσεις με γεύση. Η Coca-Cola HBC διανέμει τη βότκα Finlandia και άλλα brands υψηλής ποιότητας οινοπνευματωδών ποτών για περισσότερα από 17 χρόνια και αυτή η εξαγορά θα εμπλουτίσει και θα ενισχύσει περαιτέρω το χαρτοφυλάκιό της στις περισσότερες από τις αγορές της.  Η απόκτηση του brand Finlandia το χαρτοφυλάκιο αλκοολούχων ποτών της Coca-Cola HBC. δημιουργώντας ευκαιρίες ανάμειξης με premium και super-premium μη αλκοολούχα RTDs, ενισχύοντας συνεργασίες με πελάτες σε στρατηγικά σημαντικά κανάλια όπως το HoReCa. Η εξαγορά πραγματοποιήθηκε στο πλαίσιο δραστηριοποίησης της εταιρείας σε καταναλωτικά προϊόντα 24/7 και όπως δήλωσε ο Zoran Bogdanovic, διευθύνων σύμβουλος της Coca-Cola HBC: «Έχοντας συνδεθεί με τη διανομή της Finlandia εδώ και 17 χρόνια σε πολλές αγορές, είμαστε ενθουσιασμένοι με αυτή τη μοναδική και τοπικά σχετική ευκαιρία που θα υποστηρίξει την επιτάχυνση των on-premise δραστηριοτήτων μας στις περισσότερες από τις αγορές μας. Η αποδεδειγμένη συμπληρωματικότητα των premium οινοπνευματωδών ποτών μας με το ισχυρό μας χαρτοφυλάκιο NARTD μας δίνει τη δυνατότητα να προσφέρουμε λύσεις για ένα ευρύ φάσμα περιπτώσεων κατανάλωσης», είπε ο Zoran Bogdanovic. Και πρόσθεσε ότι: «ανυπομονούμε να δημιουργήσουμε περισσότερη αξία για τους συνεργάτες και τους πελάτες μας, αξιοποιώντας νέες ευκαιρίες με το ολοκληρωμένο χαρτοφυλάκιο ποτών μας». Από την πλευρά του, o Lawson Whiting, διευθύνων σύμβουλος της Brown-Forman, ανέφερε μεταξύ άλλων ότι «η Coca-Cola HBC είναι κατάλληλη για να υποστηρίξει τη Finlandia για τα μελλοντικά στάδια ανάπτυξής της. Είμαι βέβαιος ότι οι φιλοδοξίες και οι δυνατότητες ανάπτυξης της Coca-Cola HBC σε υψηλής ποιότητας αλκοολούχα ποτά, η κρίσιμη μάζα και η εκτελεστική της αριστεία, σε συνδυασμό με τα κορυφαία διαπιστευτήρια πωλήσεων και διανομής στις αγορές όπου δραστηριοποιείται, θα επιταχύνουν την αναπτυξιακή τροχιά της Finlandia».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/ellada/i-AEGEAN-kai-i-Cyprus-Airways-anakoinonoun-ti-synergasia-tous-gia-ptiseis-koinou-kodikou/3800125/,Η AEGEAN και η Cyprus Airways ανακοινώνουν τη συνεργασία τους για πτήσεις κοινού κωδικού,2023-06-19T10:21:58+03:00,newsit.gr,"NewsIT Ελλαδα Η AEGEAN και η Cyprus Airways ανακοινωνουν τη συνεργασια τους για πτησεις κοινου κωδικου Βελτίωση της συνδεσιμότητας και των ταξιδιωτικών επιλογών για τους επιβάτες που ταξιδεύουν από και προς την Κύπρο. Η AEGEAN και η Cyprus Airways ανακοίνωσαν σήμερα τη συνεργασία τους για πτήσεις κοινού κωδικού, μέσω της οποίας δίνεται στους επιβάτες τους η δυνατότητα να επωφεληθούν από την αυξημένη συνδεσιμότητα των δυο εταιρειών και να ταξιδεύουν από και προς την Κύπρο σε ένα διευρυμένο δίκτυο ελληνικών και ευρωπαϊκών προορισμών. Ξεκινώντας από τις 20 Ιουνίου, η νέα αυτή εμπορική συνεργασία θα ενισχύσει τόσο τα  ταξίδια αναψυχής όσο και τα επαγγελματικά ταξίδια μεταξύ Ελλάδας και Κύπρου, ενώ θα προσφέρει στους πελάτες των δύο αεροπορικών εταιρειών βελτιωμένα δρομολόγια και απρόσκοπτη συνδεσιμότητα μεταξύ των δύο χωρών και πολλών άλλων διεθνών προορισμών. Ειδικότερα, μέσω αυτής της συνεργασίας, η AEGEAN θα προσφέρει μέσω κοινού κωδικού τις πτήσεις της Cyprus Airways προς Παρίσι, Ρώμη, Μιλάνο, Βηρυτό, Κάιρο, Ερεβάν, αλλά και όλους τους ελληνικούς προορισμούς που εξυπηρετεί, ενώ ο κυπριακός αερομεταφορέας θα προσφέρει στο εξής μέσω κοινού κωδικού όλες τις πτήσεις του δικτύου εσωτερικού της AEGEAN και τις πτήσεις της εταιρείας από και προς Μαδρίτη και Βαρκελώνη. Με τον τρόπο αυτό αυξάνονται οι διαθέσιμες επιλογές και διευκολύνεται η διαδικασία κρατήσεων, για τους επιβάτες των δυο εταιρειών, διατηρώντας παράλληλα μία ενιαία πολιτική αποσκευών, αλλά και άλλων παροχών συμπεριλαμβανομένου του check-in. Κατά τη διάρκεια της εκδήλωσης, που πραγματοποιήθηκε στη Λάρνακα για την ανακοίνωση της συνεργασίας, ο Paul Sies, Διευθύνων Σύμβουλος της Cyprus Airways, δήλωσε: «Η υπογραφή αυτής της συμφωνίας αποτελεί ένα ακόμη ορόσημο για τη νέα Cyprus Airways. Είμαστε στην ευχάριστη θέση να ανακοινώσουμε σήμερα τη συμφωνία για πτήσεις κοινού κωδικού με τον γειτονικό μας αερομεταφορέα, την AEGEAN, μέλος της Star Alliance, με τον οποίο μοιραζόμαστε ισχυρή φήμη στην αγορά και δέσμευση προς τους πελάτες. Τόσο η Cyprus Airways όσο και η AEGEAN έχουν κοινά στοιχεία, όπως η ποιότητα των υπηρεσιών και η ικανοποίηση των πελατών, γεγονός που μας καθιστά ιδανικούς συνεργάτες. Αυτή είναι μια σημαντική ημέρα για εμάς, καθώς θέτουμε τα θεμέλια για την περαιτέρω ενίσχυση της συνεργασίας μας με αεροπορικές εταιρείες που μοιραζόμαστε κοινές αξίες. Παράλληλα, συνεχίζουμε το ταξίδι μας για την επέκταση του δικτύου μας, ώστε να προσφέρουμε στο κυπριακό κοινό νέες ταξιδιωτικές ευκαιρίες προς την Ευρώπη και πέρα από αυτήν, ενώ διευκολύνουμε τους ταξιδιώτες από όλο τον κόσμο να επισκεφθούν την Κύπρο. Μαζί, και οι δύο αερομεταφορείς θα παρέχουμε τις καλύτερες και ποιοτικότερες υπηρεσίες στους ανθρώπους που πετούν από και προς την Κύπρο». Από την πλευρά του ο Roland Jaggi, Εμπορικός Διευθυντής της AEGEAN, πρόσθεσε: «Είμαστε πολύ ικανοποιημένοι με αυτή τη συνεργασία για πτήσεις κοινού κωδικού, καθώς θα επεκτείνει περαιτέρω το δίκτυό μας και θα προσφέρει στους πελάτες μας ακόμη περισσότερα ταξιδιωτικά οφέλη και βελτιωμένη συνδεσιμότητα. Ανυπομονούμε να συνεργαστούμε με τη νέα Cyprus Airways και να παρέχουμε στους επιβάτες και των δύο αεροπορικών εταιρειών υπηρεσίες σε ένα ενισχυμένο δίκτυο προορισμών. Η AEGEAN επενδύει σταθερά στην Κύπρο και σε στρατηγικές συνεργασίες, που αναβαθμίζουν τις υπηρεσίες της και της επιτρέπουν να ανταποκρίνεται στις αυξανόμενες ανάγκες των επιβατών της»."
newsit.gr,https://www.newsit.gr/megales-epixeiriseis/Coca-Cola-tria-epsilon-to-nero-sto-epikentro-tis-stratigikis-nea-ependytika-sxedia-sto-irakleio-kritis/3798552/,Coca Cola Τρία Έψιλον: Το νερό στο επίκεντρο της στρατηγικής – Νέα επενδυτικά σχέδια στο Ηράκλειο Κρήτης,2023-06-16T13:57:18+03:00,newsit.gr,"NewsIT Μεγαλες Επιχειρησεις Coca Cola Τρια Εψιλον: Το νερο στο επικεντρο της στρατηγικης – Νεα επενδυτικα σχεδια στο Ηρακλειο Κρητης Την εξοικονόμηση νερού και την ορθή διαχείριση με στόχο ένα βιώσιμο μέλλον τοποθετεί για μια ακόμη φορά στο επίκεντρο της στρατηγικής της η Coca Cola Τρία Έψιλον, αυτή τη φορά στο Ηράκλειο Κρήτης, όπου διαθέτει μια σύγχρονη παραγωγική μονάδα. Μετά τη Φολέγανδρο, το Ηράκλειο Κρήτης είναι η δεύτερη πόλη, όπου η Coca Cola Τρία Έψιλον εφάρμοσε το πρόγραμμα Zero Drop, σε συνεργασία με την Global Water Partnership, με σημαντικά αποτελέσματα.  Η στοχευμένη στρατηγική, απέδωσε τα αναμενόμενα  αποτελέσματα, καθώς όπως τόνισε η Μαρία Αναργύρου-Νίκολιτς, γενική διευθύντρια, Coca-Cola Τρία Έψιλον για Ελλάδα & Κύπρο, μιλώντας σε τοπικούς παράγοντες και εκπροσώπους του Τύπου το εργοστάσιο της Κρήτης είναι το μοναδικό στο νησί με πιστοποίηση Platinum για την ορθή διαχείριση νερού. Το πρόγραμμα προστασίας υδατικών πόρων Zero Drop που υλοποιείται από τον Διεθνή Οργανισμό Global Water Partnership – Mediterranean, με την υποστήριξη του The Coca-Cola Foundation, στοχεύει στην υλοποίηση ολοκληρωμένων παρεμβάσεων με επίκεντρο την εξοικονόμηση νερού και την ενίσχυση της ανθεκτικότητας στην κλιματική αλλαγή.  Όσον αφορά το πρόγραμμα στην Κρήτη, με τη χρηματοδότηση και της Coca-Cola Τρία Έψιλον και σε συνεργασία με τον Δήμο Ηρακλείου, ολοκληρώθηκαν έργα υποδομής, με στόχο την αναβάθμιση του αρδευτικού δικτύου στις κοινότητες του Προφήτη Ηλία και Βουτών, με τα οποία εξοικονομούνται και «επιστρέφονται» στις τοπικές κοινωνίες εκατομμύρια λίτρα νερού ετησίως. Τα οφέλη που θα αποφέρει το πρόγραμμα «Zero Drop» στον τόπο είναι πολλαπλά για τους κατοίκους, τους αγρότες και συνολικά την τοπική κοινότητα, καθώς περιορίζονται οι διακοπές στο δίκτυο άρδευσης στην Κοινότητα του Προφήτη Ηλία χάρη στην ενίσχυση των αγωγών διανομής των επεξεργασμένων λυμάτων. Παράλληλα, ενισχύεται η αγροτική παραγωγή και εξασφαλίζεται χαμηλότερο οικονομικό και περιβαλλοντικό κόστος, καθώς αποφεύγονται οι υδροληψίες από τον υδροφόρο ορίζοντα. Στην Κοινότητα Βουτών, μειώνεται το κόστος λειτουργίας των δύο αντλιοστασίων, καθώς και οι απώλειες νερού και εξασφαλίζεται σταθερή παροχή νερού στο δίκτυο άρδευσης. Μειώνονται επίσης και οι εκπομπές διοξειδίου του άνθρακα που εκλύονται στην ατμόσφαιρα. Περαιτέρω, ευνοούνται οι κάτοικοι, οι αγρότες και η αγροτική παραγωγή, καθώς και η τοπική κοινότητα.  Επιπλέον, μειώνονται και οι εκπομπές διοξειδίου του άνθρακα που εκλύονται στην ατμόσφαιρα. Στο πλαίσιο του προγράμματος, υλοποιήθηκαν επίσης δράσεις ανάπτυξης δεξιοτήτων για αγρότες σχετικά με την ολοκληρωμένη διαχείριση του νερού, αλλά και εκπαιδευτικές δράσεις για μαθητές Δημοτικού, με επισκέψεις σε σχολεία της περιοχής.  Για τα οφέλη του Zero Drop μίλησε και ο κ. Σταύρος Μουρελάτος, γενικός διευθυντής, της Coca-Cola Hellas, αναφέροντας ότι το πρόγραμμα θα έχει και συνέχεια. Στο πλαίσιο της παρουσίασης, ο κ. Βαγγέλης Κωνσταντιανός, εκτελεστικός γραμματέας της Global Water Partnership – Mediterranean, τόνισε ότι ο αγροτικός τομέας αποτελεί μακράν τον μεγαλύτερο καταναλωτή νερού στην Ελλάδα, γι’ αυτό και η αύξηση της αποδοτικότητας, εξασφαλίζει περισσότερο νερό για όλους τους παραγωγικούς τομείς και το περιβάλλον, ενισχύοντας επίσης την ανθεκτικότητα στην κλιματική αλλαγή.   Τέλος με αφορμή την εφαρμογή την πρωτοβουλία Zero Drop, ο Γιώργος Σισαμάκης, Αντιδήμαρχος Αναπτυξιακού Προγραμματισμού & Ψηφιακού Μετασχηματισμού, μίλησε με αισιοδοξία για την αντιμετώπιση του κρίσιμου προβλήματος της λειψυδρίας στο Δήμο Ηρακλείου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/kotsovolos-H-Currys-vazei-politirio-to-profil-kai-oi-logoi-pou-apoxorei-apo-ellada/3798399/,Κωτσόβολος: H Currys βάζει πωλητήριο – Το προφίλ και οι λόγοι που αποχωρεί από Ελλάδα,2023-06-16T10:51:08+03:00,newsit.gr,"NewsIT Μεγαλες Επιχειρησεις H Currys βαζει πωλητηριο στον Κωτσοβολο - Το προφιλ και οι λογοι που αποχωρει απο Ελλαδα Την απόφασή του να πουλήσει την «Κωτσόβολος» ανακοίνωσε ο βασικός μέτοχος της ελληνικής αλυσίδας ηλεκτρικών ειδών, βρετανικός όμιλος Currys. Τη στρατηγική απόφαση εξέλαβε η διοίκηση της εισηγμένης στο βρετανικό Χρηματιστήριο εταιρείας, με σκοπό την ανεύρεση νέων κεφαλαίων. Εκτός από την ελληνική αγορά, στην οποία δραστηριοποιείται μέσω της Κωτσόβολος, όμιλος Currys δραστηριοποιείται επίσης, στη βρετανική και σκανδιναβική αγορά.   Αξιοσημείωτο είναι ότι το 20% των εσόδων του δικτύου της προέρχεται από την Κωτσόβολος, δικαιολογώντας την απόφασή της να αναθέσει σε συμβούλους την αναζήτηση αγοραστών, που θα οδηγήσει στη βελτίωση της οικονομικής της κατάστασης.  Όσον αφορά τον Κωτσόβολο, η πορεία του είναι ιδιαίτερα ικανοποιητική, με τις επίσημες ανακοινώσεις των οικονομικών αποτελεσμάτων να έχουν προγραμματιστεί για τις 6 Ιουλίου.  Σύμφωνα με σχετική ανακοίνωση, που εξέδωσε στην Μεγάλη Βρετανία, η Currys αναφέρει ότι σήμερα 16/6/23 ξεκινά μια στρατηγική αναθεώρηση της κορυφαίας στην αγορά ελληνικής επιχείρησης Κωτσόβολος, η οποία θα μπορούσε να οδηγήσει σε πώληση των δραστηριοτήτων της. Η Κωτσόβολος, η οποία έχει επίσης αναδυόμενη παρουσία στην Κύπρο, είναι μια επιχείρηση με ισχυρές και κερδοφόρες επιδόσεις, με υψηλή αναγνωρισιμότητα επωνυμίας, ενοποιημένη πλατφόρμα ηλεκτρονικού εμπορίου και ποικίλο μείγμα προϊόντων και υπηρεσιών. Στη συνέχεια η ανακοίνωση αναφέρει ότι το Διοικητικό Συμβούλιο εξετάζει τακτικά τη δομή του Ομίλου μέσα από το πρίσμα της κινητήριας αξίας των μετόχων και πιστεύει ότι η ισχύς της επωνυμίας Κωτσόβολος, το μακροπρόθεσμο ιστορικό κερδοφόρων παραδόσεων και η ηγετική θέση στην αγορά δεν αντικατοπτρίζονται επί του παρόντος στην αποτίμηση του Ομίλου. Δεδομένων των ισχυρών οικονομικών προοπτικών για την Ελλάδα και των μελλοντικών ευκαιριών ανάπτυξης για την επιχείρηση, το Διοικητικό Συμβούλιο πιστεύει ότι τώρα είναι η κατάλληλη στιγμή να διερευνηθούν όλες οι επιλογές για την Κωτσόβολο. Ο Alex Baldock, Διευθύνων Σύμβουλος του Ομίλου δήλωσε ότι: «Η απόδοση της Currys είναι ισχυρή στο Ηνωμένο Βασίλειο και την Ιρλανδία, όπου ο μετασχηματισμός μας λειτουργεί, και έχουμε λάβει μέτρα για να οδηγήσουμε σε μια κερδοφόρα ανάκαμψη στους Σκανδιναβούς. Η Κωτσόβολος είναι μια εξαιρετική επιχείρηση με λαμπρό μέλλον και τώρα είναι η κατάλληλη στιγμή να αξιολογήσουμε τον καλύτερο τρόπο για να προωθήσουμε την Κωτσόβολο για να μεγιστοποιήσουμε την αξία για τους μετόχους μας». Η Currys είναι μια εταιρεία λιανικής πώλησης ηλεκτρικών ειδών και πάροχος υπηρεσιών μετέπειτα φροντίδας που δραστηριοποιείται στο Ηνωμένο Βασίλειο και την Ιρλανδία και ειδικεύεται σε λευκά είδη, ηλεκτρονικά είδη ευρείας κατανάλωσης, υπολογιστές και κινητά τηλέφωνα. Ιδρύθηκε ως λιανοπωλητής ποδηλάτων το 1927 και στη συνέχεια επέκτεινε τη γκάμα των προϊόντων της, στα ηλεκτρικά και είδη οικιακής χρήσης από τη δεκαετία του 1960. Το 1984 η εταιρεία αγοράστηκε από τον αντίπαλο λιανοπωλητή Dixons και η μάρκα Currys χρησιμοποιήθηκε για όλα τα καταστήματα της συνδυασμένης εταιρείας. Από το 2008, η επιχείρηση στράφηκε από τα καταστήματα στα κέντρα των πόλεων σε μεγαλύτερα καταστήματα εκτός πόλης με την επωνυμία Currys PC World, συνδυάζοντας τις λειτουργίες της Currys με το PC World της Dixon κάτω από μια στέγη. Μετά τη σύσταση της Dixons Carphone το 2014, τα καταστήματα απέκτησαν τμήματα Carphone Warehouse. Τον Ιούλιο του 2021 ανακοινώθηκε ότι όλα τα καταστήματα Currys PC World θα μετονομαστούν σε Currys.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/avaks-anektelesto-ypoloipo-2-9-dis-eyro-kai-merisma-0-07-ana-metoxi-apofaseis-tis-genikis-syneleysis/3797988/,"ΑΒΑΞ: Ανεκτέλεστο υπόλοιπο 2,9 δισ. ευρώ και μέρισμα €0,07 ανά μετοχή – Αποφάσεις της γενικής συνέλευσης",2023-06-15T19:04:41+03:00,newsit.gr,"NewsIT Μεγαλες Επιχειρησεις ΑΒΑΞ: Ανεκτελεστο υπολοιπο 2,9 δισ. ευρω και μερισμα €0,07 ανα μετοχη – Αποφασεις της γενικης συνελευσης Υπογεγραμμένες συμβάσεις 2,8 δισ. ευρώ από ανεκτέλεστο υπόλοιπο εργασιών 2,9 δισ ευρώ ανακοίνωσε μεταξύ άλλων η διοίκηση της κατασκευαστικής ΑΒΑΞ κατά τη διάρκεια της γενικής συνέλευσης των μετόχων. Για το τρέχον έτος ο όμιλος αναμένει περαιτέρω ενίσχυση των αποτελεσμάτων καθώς όπως είπε ο πρόεδρος του ομίλου Χρήστος Ιωάννου στο πλαίσιο της γενικής συνέλευσης ο κύκλος εργασιών θα αυξηθεί σε ποσοστό που θα κυμανθεί από 15% έως 25% το 2023 κι ακόμα περισσότερο το 2024. Στην τελευταία δημοσιευμένη χρήση ο τζίρος ανήλθε στα 402,7 εκατ. ευρώ και τα κέρδη μετά φόρων από συνεχιζόμενες & διακοπείσες δραστηριότητες στα 39,9 εκατ. ευρώ.  Ανάμεσα στα νέα έργα που υπέγραψε το 2022 περιλαμβάνεται ο σταθμός ενέργειας στη Ρουμανία και το οδικό στο τμήμα Μπράλος – Άμφισσα. Από τα μεγάλα έργα και τους διαγωνισμούς που συμμετέχει η εταιρεία ξεχωρίζουν η ανάληψη ρόλου συμβούλου (ECI, σύμβαση 10μηνης διάρκειας) για το Vouliagmenis Mall, το οποίο όταν ανατεθεί θα αποτελεί το μεγαλύτερο κατασκευαστικό έργο στο Ellinikon, σε συνεργασία με την Rizzani de Eccher, καθώς κι η υποβολή Πρότυπης Πρότασης για τις επεκτάσεις της Αττικής Οδού προς Ραφήνα, Λαύριο και Νότια Προάστια, σε συνεργασία με τους ομίλους ΓΕΚ ΤΕΡΝΑ και ΕΛΛΑΚΤΩΡ (ΑΚΤΩΡ Παραχωρήσεις), αλλά και η υποβολή προσφοράς για την παραχώρηση του Βόρειου Οδικού Άξονα Κρήτης, σε συνεργασία με τους Γαλλικούς ομίλους Egis Project και Meridiam. Επιπλέον, η ΑΒΑΞ (μερίδιο 16%) διεκδικεί τη νέα 25ετή σύμβαση παραχώρησης Αττικής Οδού, σε συνεργασία με όμιλο ΕΛΛΑΚΤΩΡ (μερίδιο 34%) και Meridiam (μερίδιο 50% στην κοινοπραξία). Η ΑΒΑΞ διεκδικεί επίσης την επέκταση της Γραμμής 2 του Μετρό προς Ίλιον (άνω των 550 εκατ. ευρώ), μεγάλα έργα φραγμάτων – άρδευσης (του υπ. Αγροτικής Ανάπτυξης, μέσω ΣΔΙΤ), τα σιδηροδρομικά έργα 4,5 δις ευρώ (με ανταγωνιστικό διάλογο), όπως και τα οδικά ΣΔΙΤ Δράμα – Αμφίπολη και Θεσσαλονίκη – Έδεσσα )σχεδόν μισό δις ευρώ συνολικά). Σχετικά με τη μερισματική πολιτική η ετήσια τακτική γενική συνέλευση ενέκρινε τη διανομή μερίσματος ύψους €0,07 ανά μετοχή για την οικονομική χρήση 2022. Το εν λόγω μεικτό ποσό υπόκειται σε παρακράτηση φόρου ποσοστού 5%, ήτοι €0,0035 ανά μετοχή, συνεπώς το καθαρό ποσό του μερίσματος το οποίο θα λάβουν οι μέτοχοι θα ανέλθει σε €0,0665 ανά μετοχή. Κατά τη συνεδρίαση της ως άνω Γενικής Συνέλευσης, συμμετείχαν μέτοχοι που εκπροσώπησαν το 79,25% του συνόλου των μετοχών της εταιρείας, ήτοι 114.381.587 μετοχές.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/eksereynontas-ta-Samsung-Experience-Stores-stin-eyropi-tria-koryfaia-katastimata-se-poliseis/3796965/,Εξερευνώντας τα Samsung Experience Stores στην Ευρώπη: Τρία κορυφαία καταστήματα σε πωλήσεις,2023-06-14T13:16:22+03:00,newsit.gr,"NewsIT Μεγαλες Επιχειρησεις Εξερευνωντας τα Samsung Experience Stores στην Ευρωπη: Τρια κορυφαια καταστηματα σε πωλησεις Η Samsung Electronics είναι ένα κορυφαίο brand στον κόσμο, που φημίζεται για την προσφορά καινοτόμων τεχνολογικών λύσεων σε κάθε αγορά. Τα Samsung Experience Stores στην Ευρώπη είναι κάτι το ιδιαίτερο ανάμεσα στα πολυάριθμα καταστήματα, που είναι διάσπαρτα σε όλο τον κόσμο. Αυτή η αλυσίδα καταστημάτων παρουσιάζει την τεχνολογία αιχμής της Samsung, που βελτιώνει την καθημερινή ζωή των πελατών. Μεταξύ των καταστημάτων στην Ευρώπη, εδώ παρουσιάζουμε τα τρία κορυφαία Samsung Experience Stores, όσον αφορά στις πωλήσεις, μαζί με κάποιες σημαντικές πληροφορίες: Λονδίνο, Ηνωμένο Βασίλειο: Το Λονδίνο, η καρδιά της Ευρώπης, είναι μία σημαντική πελατειακή βάση από άποψη τουριστών και κατοίκων, με άφθονη αγοραστική δύναμη. Οι επισκέπτες βιώνουν την πιο πρόσφατη τεχνολογία της Samsung κι έχουν πρόσβαση σε αποκλειστικές συμφωνίες και προσφορές, που τους προσελκύουν να αγοράσουν με μεγαλύτερη αυτοπεποίθηση. Αυτό οδήγησε σε μια σταθερή αύξηση του αριθμού των πωλήσεων. Παρίσι, Γαλλία: Στο κέντρο μόδας της Ευρώπης, το La Défense είναι μια ξεχωριστή τοποθεσία και παράλληλα έδρα του Samsung Experience Store. Το κατάστημα βρίσκεται στο μεγαλύτερο εμπορικό κέντρο του Παρισιού και διαθέτει ευρύχωρο και κομψό σχεδιασμό που αναδεικνύει δυναμικά τη μάρκα Samsung. Το κατάστημα προσφέρει μία σειρά από προϊόντα, όπως κινητά, tablet, παιχνίδια εικονικής πραγματικότητας, αξεσουάρ και εξοπλισμούς ήχου και βίντεο. Επιπλέον, παρέχει μια εμπειρία εστιασμένη στον πελάτη, ο οποίος μπορεί να επωφεληθεί από την εξατομικευμένη βοήθεια έμπειρων ειδικών, τα εργαστήρια εικονικής πραγματικότητας και τις εκπληκτικές εγκαταστάσεις. Αυτά τα στοιχεία έχουν ως αποτέλεσμα μια αξέχαστη εμπειρία για τους πελάτες, αυξάνοντας την πιθανότητα να κάνουν αγορές και τελικά οδηγούν σε περισσότερες πωλήσεις. Σόφια, Βουλγαρία: Παρά το μικρό μέγεθος της βουλγαρικής αγοράς, η οποία αντιπροσωπεύει μόνο το 1,7% του πληθυσμού της Ευρωπαϊκής Ένωσης κι έχει σχετικά χαμηλή αγοραστική δύναμη, το Samsung Experience Store στη Σόφια έχει καταφέρει να καταταχθεί μεταξύ των τριών κορυφαίων στην Ευρώπη, που είναι ένα εντυπωσιακό επίτευγμα. Το κατάστημα προσφέρει στους πελάτες μια μοναδική εμπειρία, που τους επιτρέπει να εξερευνήσουν τα πιο πρόσφατα προϊόντα της Samsung, ενώ έχουν επίσης πρόσβαση σε έμπειρο προσωπικό, που μπορεί να απαντήσει σε οποιαδήποτε ερώτηση. Αυτός ήταν ένας σημαντικός παράγοντας για τους εντυπωσιακούς αριθμούς πωλήσεων, που παρατηρήθηκαν τα τελευταία δύο χρόνια. Τα Samsung Experience Stores στην Ευρώπη είναι υψίστης σημασίας για τη μάρκα, όχι μόνο για τα στοιχεία των πωλήσεων τους, αλλά και για την οικοδόμηση της αφοσίωσης των πελατών στο brand και των σχέσεων μαζί τους. Εξερευνώντας τα τρία κορυφαία καταστήματα Samsung Experience στην Ευρώπη με τα αντίστοιχα μοναδικά χαρακτηριστικά τους, γίνεται εύκολα αντιληπτό ότι η προσοχή στη λεπτομέρεια, η μοναδική προσέγγιση στον πελάτη, μια ποικιλία τεχνολογικών προϊόντων και η καθηλωτική εμπειρία οδηγούν στην αύξηση των πωλήσεων. Η εικόνα αυτή είναι ικανή να εξάψει την περιέργεια για εξερεύνηση των Samsung Experience Stores και θα αναδείξει την προτεραιότητα που δίνουν στην ικανοποίηση των πελατών μέσω της αισθητικής των καταστημάτων και των προϊόντων τους, οδηγώντας σε αυξημένες πωλήσεις."
newsit.gr,https://www.newsit.gr/megales-epixeiriseis/taiped-Mia-prosfora-ston-diagonismo-gia-ti-marina-mega-yacht-stin-kerkyra/3796945/,ΤΑΙΠΕΔ: Mία προσφορά στον διαγωνισμό για τη Μαρίνα mega yacht στην Κέρκυρα,2023-06-14T11:49:45+03:00,newsit.gr,"NewsIT Μεγαλες Επιχειρησεις ΤΑΙΠΕΔ: Mια προσφορα στον διαγωνισμο για τη Μαρινα mega yacht στην Κερκυρα Το ΤΑΙΠΕΔ, εταιρεία μέλος του Υπερταμείου, παρέλαβε την Τρίτη 13 Ιουνίου μία προσφορά στον διαγωνισμό για την υπο-παραχώρηση του δικαιώματος κατασκευής, λειτουργίας, διαχείρισης, συντήρησης και εκμετάλλευσης της Μαρίνας Μεγάλων Σκαφών (τύπου mega yacht) στην Κέρκυρα, από την εταιρεία LAMDA MARINAS INVESTMENTS SMSA. Η διαδικασία αξιολόγησης της προσφοράς σύμφωνα με τα προβλεπόμενα στα τεύχη του διαγωνισμού θα ξεκινήσει άμεσα. H αδειοδοτημένη μαρίνα μεγάλων σκαφών αναψυχής βρίσκεται εντός του Λιμένα Κέρκυρας και χωροθετείται δυτικά του προβλήτα κρουαζιέρας, πλησίον του Σταθμού Επιβατών.  Θα έχει τη δυνατότητα να εξυπηρετεί 98 σκάφη μήκους έως 140 μέτρων και έχει χερσαία ζώνη 39.400 τ.μ., η οποία μπορεί να επεκταθεί και να καλύψει έκταση περίπου, κατά μέγιστον, 100.000 τ.μ. Η ανάπτυξη της μαρίνας μεγάλων σκαφών αναψυχής στην Κέρκυρα εντάσσεται στη συντονισμένη προσπάθεια του ΤΑΙΠΕΔ για την αξιοποίηση των μαρινών και τουριστικών λιμένων του χαρτοφυλακίου του.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/PRODEA-Investments-anaptyksi-me-emfasi-stin-aeiforia/3796494/,PRODEA Investments: Ανάπτυξη με έμφαση στην αειφορία,2023-06-13T18:43:28+03:00,newsit.gr,"NewsIT Μεγαλες Επιχειρησεις PRODEA Investments: Αναπτυξη με εμφαση στην αειφορια Την πολυδιάστατη συμβολή της στην ενίσχυση της βιωσιμότητας ανέδειξε με αφορμή την πρόσφατη Παγκόσμια Ημέρα Περιβάλλοντος η PRODEA Investments. Η μεγαλύτερη εταιρεία επενδύσεων σε real estate στη Ελλάδα είναι ταυτόχρονα και ο μεγαλύτερος επενδυτής σε σύγχρονα – πράσινα κτήρια στη χώρα. Είναι μάλιστα χαρακτηριστικό ότι το 87% των νέων επενδύσεων εστιάζουν στην αειφορία με την εξασφάλιση και των σχετικών διεθνών πιστοποιήσεων.  Επιπρόσθετα, η PRODEA Investments υλοποιεί κι ένα μεγάλο πρόγραμμα εταιρικής υπευθυνότητας, τις «Δομές Ευθύνης», που σε σημαντικό βαθμό εστιάζει στο περιβάλλον. Χαρακτηριστικά ήταν τα μεγάλα αντιδιαβρωτικά και αντιπλημμυρικά έργα στις καμένες εκτάσεις της περιοχής Βαρυμπόμπη Α, έκτασης 979 στρεμμάτων. «Τα έργα αυτά, λειτούργησαν όχι μόνο για την προστασία των καμένων εκτάσεων και των όμορων περιοχών από τις πλημμύρες, αλλά και διευκόλυναν τη διαδικασία φυσικής αναδάσωσης η οποία έχει ήδη ορατά αποτελέσματα στην περιοχή», ανέφερε η Προϊσταμένη της Διεύθυνσης Αναδασώσεων Αττικής κα Άννα Βέρδη.  Το κόστος των έργων στη Βαρυμπόμπη ανήλθε σε περίπου μισό εκατομμύριο ευρώ.  Η PRODEA, ιδιαίτερα ευαισθητοποιημένη για την πρόληψη των πυρκαγιών, αλλά και για την αποκατάσταση των καταστροφών, ανταποκρίθηκε άμεσα στις ανάγκες του Πυροσβεστικού Σώματος δωρίζοντας 7 οχήματα μεταφοράς προσωπικού για την άμεση ενίσχυση των δυνάμεων πυρόσβεσης. Η προμήθεια των οχημάτων ολοκληρώθηκε πρόσφατα εν όψει της τρέχουσας αντιπυρικής περιόδου.  Είχε προηγηθεί η προμήθεια 50 ειδικών αντλιών για την αντιμετώπιση πλημμυρικών φαινομένων και 7 φουσκωτών σκαφών για τις επιχειρήσεις διάσωσης της Πυροσβεστικής. Το ύψος της σχετικής δωρεάς προσέγγισε το μισό εκατομμύριο ευρώ. Ο εκπρόσωπος τύπου του Πυροσβεστικού Σώματος συνεχάρη την PRODEA για την ευαισθητοποίηση και την ουσιαστική βοήθειά της στο έργο της Πυροσβεστικής υπογραμμίζοντας ότι «τόσο για την πρόληψη των πυρκαγιών όσο και για την αντιμετώπιση των επιπτώσεών τους χρειάζεται μια συνολική και διαρκής εγρήγορση εξ ου και η επανειλημμένη μας σύσταση προς τους πολίτες να είναι ιδιαίτερα προσεκτικοί σε οποιαδήποτε δραστηριότητα θα μπορούσε να προκαλέσει πυρκαγιά». Μια ακόμα σημαντική δράση περιβαλλοντικού χαρακτήρα ήταν και η συμμετοχή της, ως «χρυσός χορηγός» στην πρωτοβουλία «Ξαναφυτεύουμε τους Καμένους Δελφικούς Ελαιώνες». Μέσω της δράσης έχουν ήδη φυτευτεί περισσότερα από 30.000 ελιές, ανακατασκευάστηκαν πλήρως και συνδέθηκαν με το δίκτυο τρεις βασικές για την τοπική άρδευση γεωτρήσεις, ενώ αυτή την περίοδο ξεκινά και μια σειρά εκπαιδευτικών σεμιναρίων για 160 αγρότες της περιοχής.  Ο συντονιστής της δράσης κ. Γιάννος Γραμματίδης ευχαρίστησε την PRODEA για την συμβολή της τονίζοντας ότι πρόκειται για ένα έργο, όχι μόνο αποκατάστασης, αλλά και ενίσχυσης της αειφορίας σε έναν ιστορικό τόπο. Τόνισε επίσης τη σημασίας της σύμπραξης του ιδιωτικού τομέα με τον δημόσιο για την αντιμετώπιση των περιβαλλοντικών προκλήσεων.              «Για την PRODEA Investments, η προστασία του φυσικού περιβάλλοντος και η ενίσχυση της βιώσιμης ανάπτυξης αποτελούν κεντρικές προτεραιότητες και δεσμεύσεις, γι’ αυτό και επιδιώκουμε να έχουμε έναν ενεργό ρόλο συμβολής σε αυτή την κατεύθυνση. Αυτή η στρατηγική επιλογή υλοποιείται τόσο μέσα από την ανάπτυξή μας, η οποία γίνεται με όρους αειφορίας, όσο και από το σημαντικό πρόγραμμα εταιρικής υπευθυνότητας που αντανακλά την ευθύνη που αισθανόμαστε ότι έχουμε ως ηγέτιδα εταιρεία στον κλάδο και τη χώρα συνολικότερα» επεσήμανε από την πλευρά του ο κ. Άρις Καρυτινός Διευθύνων Σύμβουλος της PRODEA Investments.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/asfalistikes-etaireies-oi-prokliseis-tis-epomenis-meras-ti-eipothike-stin-ydra/3796387/,Ασφαλιστικές εταιρείες: Οι προκλήσεις της επόμενης μέρας – Τι ειπώθηκε στην Ύδρα,2023-06-13T16:27:03+03:00,newsit.gr,"NewsIT Μεγαλες Επιχειρησεις Ασφαλιστικες εταιρειες: Οι προκλησεις της επομενης μερας – Τι ειπωθηκε στην Υδρα Σημαντικά θέματα που αφορούν την ασφαλιστική αγορά και το μέλλον του κλάδου, συζητήθηκαν  στην καθιερωμένη πλέον Συνάντηση Ασφαλιστών και Αντασφαλιστών, την 23η κατά σειρά, που διοργάνωσε η Ένωση Ασφαλιστικών Εταιριών Ελλάδος (ΕΑΕΕ) στην Ύδρα, το διάστημα 31 Μαΐου με 2 Ιουνίου. Φέτος μάλιστα, σημειώθηκε ρεκόρ συμμετοχής με πάνω από 320 υψηλόβαθμα στελέχη της ασφαλιστικής και αντασφαλιστικής αγοράς, από Ελλάδα κι άλλες χώρες της Ευρώπης  Ο Αλέξανδρος Σαρρηγεωργίου, πρόεδρος της ΕΑΕΕ, έδωσε το έναυσμα των εργασιών. Αναφέρθηκε κυρίως, σε μία σειρά από προκλήσεις που αντιμετωπίζει η ασφαλιστική αγορά σε ευρωπαϊκό επίπεδο και ακολούθως στην Ελλάδα: τον πληθωρισμό, την ψηφιοποίηση, την ενσωμάτωση κριτηρίων ESG στη λειτουργία της, την κανονιστική συμμόρφωση και την προσέλκυση ανθρώπινου δυναμικού υψηλού επιπέδου. Ο κ. Σαρρηγεωργίου έκανε επίσης ιδιαίτερη αναφορά στο μεγάλο κενό προστασίας που υπάρχει στη χώρα μας. Όπως είπε: Πολιτεία και ασφαλιστική αγορά πρέπει να συνεργαστούν, ώστε να μειωθούν οι ανασφάλιστοι, που είναι επικίνδυνα πολλοί και φέρουν καθημερινά το ρίσκο να καλύψουν μόνοι τους το κόστος από μία ζημιά, πρόβλημα υγείας και άλλα. Παράλληλα, ο ίδιος, τόνισε την ανάγκη συναίνεσης όλου του πολιτικού τόξου για να μειωθεί το κενό προστασίας.  Στη συνέχεια το λόγο πήρε η κ. Βασιλική Λαζαράκου, πρόεδρος της Επιτροπής Κεφαλαιαγοράς, η οποία σημείωσε τη σημασία της ασφαλιστικής και αντασφαλιστικής αγοράς για την εθνική οικονομία και τα θέματα που συζητούνται σε ευρωπαϊκό επίπεδο για την αγορά αυτή, με επίκεντρο, αυτά της βιωσιμότητας και του ψηφιακού μετασχηματισμού των ασφαλιστικών εταιριών, ενώ στη συνέχεια αναφέρθηκε στο έργο της Επιτροπής Κεφαλαιαγοράς σε εθνικό και ευρωπαϊκό επίπεδο εστιάζοντας, μεταξύ άλλων, στα θέματα της νομοθεσίας για τη βιώσιμη χρηματοδότηση (sustainable finance). Την ομιλία της προέδρου της Επιτροπής Κεφαλαιαγοράς ακολούθησε η συνεδριακή ενότητα με θέμα “Insurance forecast: trends, challenges & risks” στην οποία συμμετείχαν οι κ.κ. Mark Cooper, Chief Market Development Officer, Lloyd’s Europe, Nikhil da Victoria Lobo, Head Western & Southern Europe, Managing Director, Swiss Re, Teoman Kaplan, Head of Insurance Advisory, Allianz Global Investors GmbH, και Angus Scorgie, Head of Prudential Regulation & International Affairs, Insurance Europe.  Συντονιστής της συζήτησης ήταν ο κ. Giuseppe Zorgno, Country Manager, AIG Europe SA, του παραρτήματος της Ελλάδος. Οι ομιλητές εξέφρασαν τις απόψεις τους σχετικά με το μέλλον της ασφαλιστικής αγοράς, τις τάσεις και τις μεγαλύτερες προκλήσεις που αντιμετωπίζει ο κλάδος με ιδιαίτερη έμφαση στο κενό προστασίας, στους μεγάλους κινδύνους όπως η κλιματική αλλαγή και οι φυσικές καταστροφές, στον πληθωρισμό, το εποπτικό πλαίσιο και άλλα. Την επόμενη μέρα πραγματοποιήθηκε συζήτηση υψηλόβαθμων στελεχών της ασφαλιστικής αγοράς με θέμα τις εξελίξεις του κλάδου στην Ελλάδα. Στη συζήτηση συμμετείχαν οι κ.κ. Νίκος Αντιμησάρης CEO της ERGO Hellas, Νικόλαος Χαλκιόπουλος CIO της Allianz – Ευρωπαϊκή Πίστη, και Robert Constantin Gauci, CEO της Εθνικής Ασφαλιστικής. Συντόνισε η κ. Ελίνα Παπασπυροπούλου, γενική διευθύντρια της ΕΑΕΕ. Οι συμμετέχοντες στη συζήτηση αναφέρθηκαν σε σημαντικά για την ελληνική ασφαλιστική αγορά θέματα όπως η επίδραση της τεχνολογίας, ο ρόλος της διαμεσολάβησης, τα άλματα αξιοπιστίας και φερεγγυότητας που έχει κάνει ο κλάδος τα τελευταία χρόνια και το πώς ανταποκρίνεται η αγορά στις ανάγκες των πολιτών. Το παρόν στη φετινή Συνάντηση έδωσαν μεταξύ άλλων η Βουλευτής, κ. Όλγα Κεφαλογιάννη και ο πρόεδρος του Επαγγελματικού Επιμελητηρίου Αθηνών, κ. Γιάννης Χατζηθεοδοσίου. Τη Συνάντηση στήριξαν οι χορηγοί των εκδηλώσεων AON Greece Reinsurance Solutions, Carpenter Turner SA, Eurolife FFH, Howden και SRS Group of Companies η οποία χορήγησε και το δώρο της διοργάνωσης, καθώς και η Ιnteramerican με την παροχή ασθενοφόρου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/o-omilos-Grimaldi-neos-idioktitis-ton-limanion-irakleiou-kai-igoumenitsas-ta-epomena-sxedia-tis-etaireias/3796279/,Ο Όμιλος Grimaldi νέος ιδιοκτήτης των λιμανιών Ηρακλείου και Ηγουμενίτσας – Τα επόμενα σχέδια της εταιρείας,2023-06-13T13:54:37+03:00,newsit.gr,"NewsIT Μεγαλες Επιχειρησεις Ο Ομιλος Grimaldi νεος ιδιοκτητης των λιμανιων Ηρακλειου και Ηγουμενιτσας – Τα επομενα σχεδια της εταιρειας Μετά το λιμάνι της Ηγουμεντίτσας, προτιμητέος επενδυτής για την απόκτηση της πλειοψηφικής συμμετοχής 67% στο μετοχικό κεφάλαιο του Οργανισμού Λιμένος Ηρακλείου με τίμημα 80 εκατ. ευρώ, ανακηρύχθηκε η κοινοπραξία των εταιρειών Grimaldi Euromed S.p.A. & Μινωικές Γραμμές Α.Ν.Ε στο διαγωνισμό που διεξήγαγε το ΤΑΙΠΕΔ, εταιρεία μέλος του Υπερταμείου. Λίγους μήνες νωρίτερα, ο όμιλος Grimaldi, είχε πλειοδοτήσει στο διαγωνισμό του ΤΑΙΠΕΔ για το λιμάνι της Ηγουμενίτσας, καταβάλλοντας το ποσό των 84,17 εκατ. ευρώ για την απόκτηση του 67%. Ο νέος ιδιοκτήτης των δύο κομβικών λιμανιών της χώρας (Ηρακλείου και Ηγουμενίτσας), ρίχνει ψήφο εμπιστοσύνης στην ναυτιλία και την οικονομία της Ελλάδος, ενώ αποδεικνύει έμπρακτα, τις προοπτικές τους για το μέλλον.  Ο όμιλος Grimaldi, ισχυρός ιταλικός όμιλος με παρουσία σε όλον τον κόσμο, δραστηριοποιείται στην Ελλάδα εδώ και δεκαετίες με τις Μινωϊκές Γραμμές (Minoan Lines), ως εκ τούτου, το επενδυτικό ενδιαφέρον για το λιμάνι του Ηρακλείου ήταν φυσική εξέλιξη. Όπως εξάλλου έχει δηλώσει δημοσίως ο διευθύνων σύμβουλος του ομίλου Grimaldi, Emanuele Grimaldi: «Η οικονομία της Ελλάδας έχει επιδείξει αξιοσημείωτη ανάκαμψη κι αυτό προσελκύει το ενδιαφέρον του ομίλου, ο οποίος είναι πάντοτε ανοιχτός σε νέες ευκαιρίες που σχετίζονται με τα ναυτιλιακά και τις logistics δραστηριότητες». Ειδικά, η αξιοποίηση του Οργανισμού Λιμένος Ηρακλείου, αποτελεί ιδανική επενδυτική ευκαιρία, καθώς εντάσσεται σε ένα ευρύτερο αναπτυξιακό σχέδιο για την αναβάθμιση των υποδομών της Κρήτης, με την κατασκευή του Βόρειου Οδικού Άξονα Κρήτης (Β.Ο.Α.Κ.), και του Νέου Διεθνούς Αερολιμένα Ηρακλείου Κρήτης.  Λίγους μήνες νωρίτερα, ο όμιλος Grimaldi, προκειμένου να αποκτήσει το 67% του Οργανισμού Λιμένος Ηγουμενίτσας, είχε καταβάλλει τίμημα 84,17 εκατ. ευρώ, πολύ μεγαλύτερο από την επόμενη προσφορά του Οργανισμού Λιμένος Θεσσαλονίκης, προκειμένου να διασφαλίσει την κυριότητα του όπως κι έγινε. Το μεγαλύτερο τίμημα ήταν μια έμπρακτη απόδειξη, για τις προοπτικές που διαβλέπει ο όμιλος στον ρόλο που διαδραματίζει και θα συνεχίσει να διαδραματίζει το λιμάνι της Ηγουμενίτσας στο μέλλον. Για τον ιταλικό όμιλο, η Ηγουμενίτσα είναι ιδιαίτερα σημαντική, καθώς, μαζί με την Πάτρα, αποτελεί το βασικό λιμάνι προσέγγισης πλοίων που συνδέουν την Ελλάδα με την Ιταλία. Στρατηγικά, ο όμιλος Grimaldi, κατανοεί ότι θα αποκομίσει σημαντικά οφέλη, εφόσον υλοποιήσει το στόχο του να καταστήσει το λιμάνι της Ηγουμενίτσας εμπορική πύλη των Βαλκανίων και της Ελλάδας, προς την Κεντρική και Δυτική Ευρώπη. Από την πλευρά του το ΤΑΙΠΕΔ, την ανάδειξη του ομίλου Grimaldi προτιμητέου επενδυτή στα λιμάνια του Ηρακλείου και της Ηγουμενίτσας, έρχεται να χαρακτηρίσει ψήφο εμπιστοσύνης στις διαδικασίες που υλοποιεί, για την αξιοποίηση κρίσιμων περιουσιακών στοιχείων προς όφελος του δημοσίου συμφέροντος.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Deal-stin-pliroforiki-i-Softone-eksagorazei-tin-AppSoft/3796261/,Deal στην Πληροφορική: Η Softone εξαγοράζει την AppSoft,2023-06-13T13:39:54+03:00,newsit.gr,"NewsIT Μεγαλες Επιχειρησεις Deal στην Πληροφορικη: Η Softone εξαγοραζει την AppSoft – Οι νεες παροχες και τα σχεδια για την Κρητη Στην απόκτηση του συνόλου των μετοχών του εξειδικευμένου παρόχου μηχανογραφικών λύσεων AppSoft Software and Services Α.Ε., με έδρα το Ηράκλειο Κρήτης, προχωρά ο κορυφαίος όμιλος επιχειρηματικού λογισμικού στην Ελλάδα Softone, σχεδιάζοντας άμεσα την ίδρυση υποκαταστήματος. Το deal πραγματοποιήθηκε με στόχο την εδραίωση της ηγετικής θέσης της SoftOne στην Κρήτη, μία εξαιρετικά κρίσιμη αγορά που παρουσιάζει υψηλούς ρυθμούς ανάπτυξης λόγω της ραγδαίας αύξησης του τουρισμού και των σημαντικών έργων που υλοποιούνται ή/και αναμένεται να υλοποιηθούν το προσεχές διάστημα.  Με αφορμή την εξαγορά ο διευθύνων σύμβουλος του ομίλου εταιρειών SoftOne κ. Πάνος Μαρτίνης, δήλωσε ότι: «Η πολυετής δραστηριοποίηση της SofOne καθώς και η σε βάθος γνώση των απαιτήσεων και αναγκών της αγοράς, αποτελούν εχέγγυο για την περαιτέρω διεύρυνση του δικτύου των συνεργατών μας στην ταχύτατα αναπτυσσόμενη περιφέρεια της Κρήτης, και κατ’ επέκταση την παροχή αναβαθμισμένων υπηρεσιών προς τις επιχειρήσεις που δραστηριοποιούνται σε αυτήν». Από την πλευρά τους, τα ιδρυτικά στελέχη της AppSoft, κ.κ. Θεόδωρος Πατσιούρας και Χαράλαμπος Καρδουλάκης, εξέφρασαν την ανησυχία να συνδράμουν με τη σειρά τους στις προσπάθειες του ομίλου SofOne για τη συστηματική δημιουργία και παροχή υψηλής προστιθέμενης αξίας στις επιχειρήσεις της Κρήτης. Να σημειωθεί, ότι η AppSoft δραστηριοποιείται στη διάθεση μηχανογραφικών λύσεων και προϊόντων business software, ενώ ο όμιλος SoftOne αποτελεί ένα από τα μεγαλύτερα σχήματα εταιρειών τεχνολογίας στην Ελλάδα και τη ΝΑ Ευρώπη, περιλαμβάνοντας 6 κορυφαία brands (SoftOne, UNISOFT, PROSVASIS, Regate, IMPACT και cosmoONE) και περισσότερους από 430 εργαζόμενους.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Public-Group-synexeis-ependyseis-se-ypiresies-pou-anavathmizoun-tin-empeiria-ton-katanaloton/3795657/,Public Group: Συνεχείς επενδύσεις σε υπηρεσίες που αναβαθμίζουν την εμπειρία των καταναλωτών,2023-06-13T11:03:00+03:00,newsit.gr,"NewsIT Μεγαλες Επιχειρησεις Public Group: Συνεχεις επενδυσεις σε υπηρεσιες που αναβαθμιζουν την εμπειρια των καταναλωτων Θετικό πρόσημο, παρά το δύσκολο περιβάλλον που δημιουργούν για τα νοικοκυριά οι πληθωριστικές πιέσεις, βλέπει και για το 2023 το Public Group. Σε συνέχεια της αναπτυξιακής πορείας του 2022, ο Όμιλος θέλει να κερδίσει το στοίχημα και να διατηρήσει την πρωτοκαθεδρία στο εγχώριο λιανεμπόριο, αναβαθμίζοντας συνεχώς το omnichannel μοντέλο. Όπως δείχνουν τα αποτελέσματα του πρώτου τριμήνου του 2023, ο Όμιλος ξεκίνησε με το δεξί, καθώς, σύμφωνα με στελέχη του, το Public Group πέτυχε διψήφιο ρυθμό ανάπτυξης τους τρεις πρώτους μήνες του έτους. Παρά τα μικρά ή μεγάλα ζητήματα που θα κληθεί να αντιμετωπίσει ο κλάδος, με τα στελέχη της εταιρείας να προβλέπουν μονοψήφια αύξηση της συνολικής αγοράς, λόγω των προκλήσεων της παγκόσμιας οικονομίας, ο Όμιλος βάζει ψηλά τον πήχη, χάρη στο ολοκληρωμένο οικοσύστημα καινοτομίας, που έχει δημιουργήσει. Η αισιοδοξία εδράζεται σε ένα μίγμα παραγόντων που στον πυρήνα του έχει τη συνένωση δυνάμεων με τη MediaMarkt και τη δημιουργία μίας ισχυρής ομάδας με 20 χρόνια εξειδίκευσης στο χώρο των λιανικών πωλήσεων. Υπό αυτά τα δεδομένα, και έχοντας την πλήρη στήριξη του Olympia Group, ο Όμιλος Public βλέπει το θετικό momentum να διατηρείται και τη θέση του ως ο νούμερο 1 omnichannel retailer της αγοράς να ενισχύεται. Ένα βασικό κομμάτι της στρατηγικής, στην οποία στηρίζει αυτή την εκτίμηση το Public Group, είναι η επένδυση σε νέας γενιάς καταστήματα, με αναβάθμιση των 29 φυσικών σημείων, στα οποία περιλαμβάνονται και τα 13 MediaMarkt.  Αιχμή του δόρατος για το Public Group αποτελεί το οικοσύστημα γύρω από το σύγχρονο omnichannel retail που έχει δημιουργήσει τόσο στο κομμάτι του last mile delivery, όσο και των υπηρεσιών after sales, όπως και στον τομέα των ψηφιακών πληρωμών. Ένα οικοσύστημα με επίκεντρο τον πελάτη που έχει υπό την ομπρέλα του καινοτόμους παίκτες, όπως η αλυσίδα iRepair, η Klarna, κορυφαία παγκοσμίως εταιρεία BNPL, η ραγδαία αναπτυσσόμενη πλατφόρμα Douleutaras και το Box Now, το μεγαλύτερο δίκτυο parcel lockers στη χώρα. Μέσα από επενδύσεις και συνεργασίες με καινοτόμες scale-up εταιρείες, το Public Group έχει καταφέρει να ξεχωρίζει παρέχοντας καινοτόμες υπηρεσίες που μετασχηματίζουν την omni-retail εμπειρία προς όφελος του πελάτη. Στην ίδια κατεύθυνση κινείται το PublicNEXT το πρωτοποριακό tech hub του Public Group, το οποίο απελευθερώνει νέες εμπειρίες για τους καταναλωτές, εισάγοντας διαρκώς καινοτομίες, όπως το e-invoicing, το mobile ordering, το checkout στα καταστήματα, καθώς και τη δυνατότητα έκδοσης ηλεκτρονικής απόδειξης. Η ατζέντα του Public Group για την επόμενη 5ετία είναι εξίσου «βαριά» και περιλαμβάνει διευρυμένες επενδύσεις στο οικοσύστημα που διαμορφώνουν το λιανεμπόριο του μέλλοντος στην Ελλάδα και περιλαμβάνουν λανσάρισμα νέων καινοτόμων υπηρεσιών, δημιουργία νέων μεγαλύτερων καταστημάτων σε περιοχές, όπου δεν μπορεί να εισέλθει με οικιακές συσκευές, αλλά και άνοιγμα νέων -και πολλά υποσχόμενων- προϊοντικών κατηγοριών, όπως το wellbeing. Η εταιρεία ήδη προσβλέπει σημαντικά οφέλη από την είσοδό της στην αγορά των audiobooks. Με διαρκείς επενδύσεις, την συνεχή υποστήριξη του Olympia Group, νέες συνεργασίες και με ακόμη περισσότερες προτάσεις που απαντούν στις νέες ανάγκες των πελατών τους, τα Public δεσμεύονται να παραμείνουν το love brand που εμπιστεύονται διαχρονικά οι καταναλωτές."
newsit.gr,https://www.newsit.gr/megales-epixeiriseis/eleni-louri-dendrinou-ependysi-me-megali-pollaplasiastiki-aksia-gia-tin-oikonomia-sto-Hilton/3795792/,Ελένη Λουρή Δενδρινού: Επένδυση με μεγάλη πολλαπλασιαστική αξία για την οικονομία στο Hilton,2023-06-12T19:18:20+03:00,newsit.gr,"NewsIT Μεγαλες Επιχειρησεις Ελενη Λουρη Δενδρινου: Επενδυση με μεγαλη πολλαπλασιαστικη αξια για την οικονομια στο Hilton Η υπηρεσιακή υπουργός Ανάπτυξης και Επενδύσεων, κ. Ελένη Λουρή-Δενδρινού, επισκέφθηκε το κτίριο που στεγαζόταν το ξενοδοχείο Hilton. Στον χώρο υλοποιείται από την Ιονική Ξενοδοχειακαί Επιχειρήσεις Α.Ε., η μεγαλύτερη αυτή την εποχή επένδυση εντός του Δήμου της Αθήνας, συνολικού προϋπολογισμού άνω των 275 εκατομμυρίων ευρώ (προ ΦΠΑ) με σκοπό τη δημιουργία ενός νέου προορισμού πόλης. Η υπηρεσιακή υπουργός, κ. Ελένη Λουρή-Δενδρινού ενημερώθηκε από τον κ. Αχιλλέα Β. Κωνσταντακόπουλο και στελέχη της εταιρείας για το σύνθετο αναπτυξιακό μοντέλο της επένδυσης που περιλαμβάνει -ξενοδοχείο, για το οποίο υπάρχει συμφωνία με τη Hilton Worldwide για το luxury brand Conrad Hotels & Resorts με 280 δωμάτια και σουίτες, -55 πολυτελείς κατοικίες, για τις οποίες υπάρχει συμφωνία επίσης με τη Hilton Worldwide για τα brands Conrad Residences και Waldorf Astoria Residences (τα παραπάνω brands θα αποκτήσουν για πρώτη φορά παρουσία στην Ελλάδα).  Επίσης, σύγχρονη λέσχη μελών σε χώρους 5.500τ.μ. -πολλαπλά εστιατόρια, θεματικούς εμπορικούς χώρους και εγκαταστάσεις ψυχαγωγίας και ευεξίας.   Παράλληλα, πληροφορήθηκε για το χρονοδιάγραμμα υλοποίησης των έργων που ολοκληρώνονται, βάσει σχεδιασμού, στις αρχές του 2025, καθώς και το αποτύπωμα της επένδυσης στην οικονομία. Η συνολική άμεση και έμμεση συνεισφορά στην οικονομία υπολογίζεται σε 327 εκατομμύρια ευρώ κατά τα πρώτα 5 χρόνια λειτουργίας και την απασχόληση (800 θέσεις εργασίας κατά την ανακατασκευή, 700 θέσεις εργασίας κατά τη λειτουργία – υπερδιπλάσιοι απ’ ότι κατά τη διάρκεια λειτουργίας του ξενοδοχείου Hilton).  Παράλληλα, η υπηρεσιακή υπουργός Ανάπτυξης και Επενδύσεων, κ. Ελένη Λουρή-Δενδρινού είχε τη δυνατότητα να δει από κοντά τις εν εξελίξει εργασίες, ιδίως στον τελευταίο όροφο όπου θα φιλοξενηθούν εμπειρίες γαστρονομίας και ψυχαγωγίας. «Πρόκειται για μια εξαιρετικά σημαντική ιδιωτική επένδυση με μεγάλη πολλαπλασιαστική αξία για την ελληνική οικονομία τόσο σε βραχυπρόθεσμο όσο και μεσο-μακροπρόθεσμο επίπεδο. Πρόκειται για επένδυση που αναβαθμίζει ένα από τα εμβληματικότερα κτίρια της Αθήνας, υλοποιείται μέσω της τήρησης των πιο αυστηρών προδιαγραφών και θα προσφέρει καινοτόμες υπηρεσίες υψηλού επιπέδου στους κατοίκους και τους επισκέπτες της πρωτεύουσας», επισήμανε η κ. Ελένη Λουρή-Δενδρινού σε δηλώσεις της.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/iir-neo-touristiko-project-sto-ionio-apo-tin-Blackstone-ta-sxedia-gia-to-proin-ksenodoxeio-Louis-kai-gia-ellada/3795443/,ΗΙΡ: Νέο τουριστικό project στο Ιόνιο από την Blackstone – Τα σχέδια για το πρώην ξενοδοχείο Louis και για Ελλάδα,2023-06-12T11:50:42+03:00,newsit.gr,"NewsIT Μεγαλες Επιχειρησεις ΗΙΡ: Νεο τουριστικο project στο Ιονιο απο την Blackstone – Τα σχεδια για το πρωην ξενοδοχειο Louis και για Ελλαδα Η ανακαίνιση του πρώην ξενοδοχείου Louis στη Ζάκυνθο αποτελεί το επόμενο επενδυτικό βήμα της Hotel Investment Partners, εκ των μεγαλύτερων ιδιοκτητών ξενοδοχειακών μονάδων στην Νότια Ευρώπη που υποστηρίζεται από επενδυτικά κεφάλαια της Blackstone. Η ανακαίνιση του Zante Beach, αποτελεί μέρος του επενδυτικού πλάνου της HIP για επενδύσεις στον ελληνικό τουρισμό κι έρχεται ως συνέχεια της μεγάλης εξαγοράς που είχε ανακοινώσει πριν από 4 χρόνια, εξαγοράζοντας τις 5 μεγάλες ξενοδοχειακές μονάδες του Louis Group στην Ελλάδα, έναντι 178,6 εκατ. ευρώ.  Ειδικότερα, το μεγάλο deal αφορούσε την εξαγορά των ξενοδοχείων Corcyra Beach και Grand Hotel στην Κέρκυρα, Zante Beach και Plagos Beach στη Ζάκυνθο και Creta Princess στην Κρήτη.  Ως εκ τούτου, η Hotel Investment Partners (ΗΙΡ) απέκτησε το 4 αστέρων Louis Zante Beach στο Λαγανά Ζακύνθου, ως μέρος ενός πακέτου ξενοδοχείων Louis, χαράσσοντας στη συνέχεια σχέδια για τη μετατροπή του σε ξενοδοχείο 5 αστέρων.  Το σχέδιο προβλέπει την ανακαίνιση και αναβάθμιση τόσο των χώρων, όσο και των υπηρεσιών, με παράλληλη μείωση της δυναμικότητας σε  490 κλίνες, οι οποίες θα κατανέμονται σε 237 δωμάτια. Η HIP ιδρύθηκε το 2015 από τους Alejandro Hernandez-Puértolas και Banco Sabadell και εξαγοράστηκε το 2017 από επενδυτικά κεφάλαια της Blackstone που δραστηριοποιούνται στην αγορά ακινήτων. Μετά από αλλεπάλληλες εξαγορές, το χαρτοφυλάκιο της HIP διευρύνθηκε σε 65 ξενοδοχεία, με 19.345 δωμάτια με παρουσία στην Ισπανία, στην Ελλάδα και στην Πορτογαλία. Σήμερα, η HIP είναι ο τρίτος μεγαλύτερος επενδυτής σε ξενοδοχεία στην Ευρώπη και διαθέτει εξειδικευμένη ομάδα περίπου 100 επαγγελματιών που διακρίνονται για την δυνατότητά τους στην εξαγορά, ανακαίνιση και επανατοποθέτηση στην αγορά υποκεφαλαιοποιημένων ξενοδοχείων. Η ομάδα της HIP συνεργάζεται με πλήθος διαχειριστών ξενοδοχείων όπως η Ritz Carlton, η Barcelo, η AMR Resorts και η Melia με στόχο την αναβάθμιση της διαχείρισης των ξενοδοχείων, καθώς και της εμπειρίας των επισκεπτών.   Επενδυτικά, η Ελλάδα, βρίσκεται στο επίκεντρο του ενδιαφέροντος της εταιρείας, λόγω και των σημαντικών προοπτικών του τουρισμού.   ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/xtizontas-ta-themelia-tis-kainotomias-o-zotikos-rolos-ton-krisimon-proton-ylon/3793621/,Χτίζοντας τα θεμέλια της καινοτομίας: Ο ζωτικός ρόλος των κρίσιμων πρώτων υλών,2023-06-12T11:26:00+03:00,newsit.gr,"NewsIT Μεγαλες Επιχειρησεις Χτιζοντας τα θεμελια της καινοτομιας: Ο ζωτικος ρολος των κρισιμων πρωτων υλων Στον σημερινό ταχέως εξελισσόμενο κόσμο, η σημασία των ορυκτών πρώτων υλών (ΟΠΥ) επανέρχεται δυναμικά στο προσκήνιο. Οι ΟΠΥ αποτελούν βασικά συστατικά διαφόρων βιομηχανικών τομέων, συμπεριλαμβανομένων των ηλεκτρονικών, των ανανεώσιμων πηγών ενέργειας, της αυτοκινητοβιομηχανίας και της υγειονομικής περίθαλψης. Η έλλειψη ή η μη διαθεσιμότητά τους μπορεί να εμποδίσει σημαντικά την τεχνολογική πρόοδο και την οικονομική ανάπτυξη. Η Ευρώπη φαίνεται πως έχει αρχίσει να αλλάζει προοπτική και να αναγνωρίζει περισσότερο τη σημασία ομαλής εξασφάλισής τους. Μάλιστα, η Ευρωπαϊκή Ένωση (ΕΕ) εργάζεται ενεργά πάνω σε στρατηγικές για την εξασφάλιση του βιώσιμου και ασφαλούς εφοδιασμού της με κρίσιμες πρώτες ύλες με παράλληλη ελαχιστοποίηση των περιβαλλοντικών επιπτώσεων απόκτησής τους, μέσω της εν εξελίξει νέας Ευρωπαϊκής νομοθετικής πρωτοβουλίας για τις Ορυκτές Πρώτες Ύλες (Critical Raw Materials Act). Σήμερα, ο εφοδιασμός της Ευρώπης με κρίσιμες πρώτες ύλες είναι περιορισμένος και βασίζεται κυρίως στις εισαγωγές από τρίτες χώρες. Συγκεκριμένα, σύμφωνα με την Ευρωπαϊκή Επιτροπή, η ΕΕ προμηθεύεται το 98% των ορυκτών από την Κίνα. Αυτό, ειδικά μετά την πανδημία, έχει οδηγήσει σε ανησυχίες σχετικά με την ασφάλεια της αλυσίδας εφοδιασμού της, με αποτέλεσμα να υπάρχει αυξανόμενη ανάγκη για αξιοποίηση των εγχώριων αποθεμάτων της.  Για να αξιοποιήσει τα δικά της αποθέματα, όμως, είναι αναγκαίο να υπάρξουν περισσότερα νέα (Greenfield) μεταλλευτικά έργα που θα της επιτρέψουν να αποκτήσει πρόσβαση σε νέες πηγές κρίσιμων ορυκτών πρώτων υλών. Αρκετές ευρωπαϊκές χώρες έχουν ήδη λάβει μέτρα στήριξης σχετικών επενδύσεων. Η Πορτογαλία, για παράδειγμα, έχει δεσμευτεί να αναπτύξει τη δική της αλυσίδα εφοδιασμού λιθίου, με σχέδια επένδυσης σε διάφορα έργα εξόρυξης λιθίου στη χώρα. Η Σουηδική κυβέρνηση, επίσης, ανακοίνωσε πρόσφατα σχέδια για επενδύσεις σε διάφορα μεταλλευτικά έργα που επικεντρώνονται στην εξόρυξη ορυκτών σπάνιων γαιών. Στην Ελλάδα, μέσα στο επόμενο διάστημα θα ξεκινήσει η κατασκευή του νέου, υπερσύγχρονου μεταλλείου στις Σκουριές της ΒΑ Χαλκιδικής, το οποίο αφορά ένα παγκοσμίου κλάσης πορφυριτικό κοίτασμα χρυσού και χαλκού που αναπτύσσει η Ελληνικός Χρυσός.  Πρόκειται για μια κομβικής σημασίας εξέλιξη για τη χώρα μας, αλλά και την Ευρώπη, καθώς οι Σκουριές αποτελούν ένα στρατηγικό επενδυτικό έργο, το οποίο θα αποτελέσει νέα πηγή εφοδιασμού για την ευρωπαϊκή βιομηχανία. Αυτό διότι το έργο θα συνεισφέρει στην αυτάρκεια και την ανθεκτικότητα της ευρωπαϊκής εφοδιαστικής αλυσίδας σε κρίσιμες πρώτες ύλες, καθώς κατά τη διάρκεια ζωής του προβλέπεται να έχει ετήσια παραγωγή κατά μέσο όρο 140.000 ουγγιών χρυσού και 67 εκατ. λιβρών χαλκού.  Αξιοποιώντας αυτούς τους πόρους με βιώσιμο τρόπο, το έργο των Σκουριών θα συμβάλει παράλληλα στην οικονομική ανάπτυξη της Ελλάδας, διασφαλίζοντας ταυτόχρονα την υπεύθυνη εξόρυξη πολύτιμων μετάλλων. Είναι αξιοσημείωτο ότι η επένδυση της Ελληνικός Χρυσός συνολικά έχει τη δυναμική να καταστήσει την Ελλάδα 3η παραγωγό χώρα χρυσού στην Ευρώπη.  Η πλήρης ανάπτυξη της επένδυσης αναμένεται να δημιουργήσει συνολικά 5.000 άμεσες και έμμεσες θέσεις εργασίας, καθώς και φορολογικά έσοδα για το Ελληνικό Δημόσιο άνω των 2 δισ. δολαρίων από φόρους και εισφορές, ενώ η αξία αγορών προς Έλληνες προμηθευτές εκτιμάται πως θα ξεπεράσει τα 4 δισ. δολάρια. Τέλος, στο πλαίσιο του νέου επενδυτικού σχεδίου, η εταιρεία δρομολογεί ένα καινοφανές πρόγραμμα εταιρικής υπευθυνότητας που περιλαμβάνει εκτεταμένες επενδύσεις σε τοπικά έργα υποδομής, ύψους 80 εκατ. δολαρίων. Η επένδυση της Ελληνικός Χρυσός αποτελεί ένα παράδειγμα προς μίμηση για το πώς η ανάπτυξη και η βιωσιμότητα μπορούν να συμβαδίζουν, αναδεικνύοντας το ζωτικό ρόλο που διαδραματίζουν τέτοιου βεληνεκούς έργα στη διαμόρφωση ενός καλύτερου κόσμου, τόσο για τις σημερινές, όσο και για τις μελλοντικές γενιές."
newsit.gr,https://www.newsit.gr/megales-epixeiriseis/stoa-arsakeiou-se-thesi-ekkinisis-to-Food-Hall-i-emvlimatiki-ependysi-ton-12-ekat-eyro/3795350/,Στοά Αρσακείου: Σε θέση εκκίνησης το Food Hall – Η εμβληματική επένδυση των 12 εκατ. ευρώ,2023-06-12T09:32:18+03:00,newsit.gr,"NewsIT Μεγαλες Επιχειρησεις Στοα Αρσακειου: Σε θεση εκκινησης το Food Hall – Η εμβληματικη επενδυση των 12 εκατ. ευρω Σε τροχιά υλοποίησης μπήκε το μεγάλο γαστρονομικό project που θα σημάνει την ανάπλαση της Στοάς Αρσακείου.  Άμεσα ξεκινούν οι εργασίες για το πρώτο Food Hall των Αθηνών, που φιλοδοξεί να καταστεί ισάξιο ευρωπαϊκών και φημισμένων διεθνώς food halls, όπως αυτά που λειτουργούν σε Ιταλία, Ισπανία και Πορτογαλία. Μετά από 4 χρόνια καθυστέρησης, λόγω και της πανδημίας του κορονοϊού, η εμβληματική επένδυση των Αθηνών, ξεκινά με προσδοκίες να υλοποιηθούν οι κατασκευαστικές εργασίες ανάπλασης το συντομότερο δυνατό και στη συνέχεια να «τοποθετηθούν» προϊόντα της ελληνικής γης, τα οποία ο επισκέπτης θα έχει τη δυνατότητα να γευτεί και να ενημερωθεί για τον τόπο προέλευσης τους.  Παράλληλα, στον ίδιο χώρο θα πραγματοποιούνται εκπαιδευτικές δράσεις, βιωματικές ή διαδραστικές, πάντα με επίκεντρο τη γαστρονομία και στόχο την προβολή του ελληνικού γαστρονομικού πολιτισμού.  Εξέχουσα θέση θα έχει επίσης, η γευσιγνωσία ελαιολάδου και κρασιού, μαθήματα από καταξιωμένους σεφ σε μικρά παιδιά, καθώς και θεματικοί διάλογοι και ανοιχτές συζητήσεις γύρω από την ελληνική διατροφή.  Το φιλόδοξο project, προϋπολογισμού 12 εκατ. ευρώ, θα υλοποιήσει η Legendary Foods AE, συμφερόντων της εφοπλιστικής οικογένειας Οικονόμου, ενώ μέτοχος και πρόεδρος στην εταιρεία είναι επίσης ο Πίτερ Οικονομίδης επικοινωνιολόγος με διεθνή καριέρα. Σύμφωνα με το σχεδιασμό, η επένδυση θα χωριστεί σε δύο φάσεις, με την πρώτη να περιλαμβάνει μεταξύ άλλων πολυκατάστημα, εστιατόρια και Σχολή Ελληνικής Μαγειρικής, ενώ στη β’ φάση θα χαραχθεί πρόγραμμα επέκτασης του franchise σε μητροπόλεις του κόσμου, όπως Νέα Υόρκη, Λονδίνο και Τόκιο.    Τον Νοέμβριο του 2019, η διοίκηση, ανακοίνωνε ότι το πρώτο Food Hall της Ελλάδας στη ανανεωμένη Στοά Αρσακείου θα άνοιγε τις πύλες του τον Ιούνιο του 2021, ωστόσο, οι διοικητικές αλλαγές στην Legendary Foods, που θα υλοποιήσει το έργο, αλλά και η έλευση του κορονοϊού με το υποχρεωτικό lockdown, είχαν ως αποτέλεσμα σημαντικές καθυστερήσεις.  Πλέον όμως, οι συνθήκες έχουν «ωριμάσει» και το έργο, που ευνοείται και από την ανάπτυξη του τουρισμού, μπαίνει σε τροχιά υλοποίησης. Όπως δηλώνουν οι ιδιοκτήτες της εταιρείας που θα υλοποιήσει το project, o νέος πολυχώρος προώθησης της μεσογειακής διατροφής, δεν θα έχει να ζηλέψει τίποτα από τους ανάλογους πολυχώρους που ήδη λειτουργούν στη Μεσόγειο. Να σημειωθεί, ότι ο πολυχώρος προώθησης της Ελληνικής Μεσογειακής Διατροφής θα εκτείνεται σε 11.000 τ.μ., ενώ υπολογίζεται ότι θα δημιουργηθούν 500 άμεσες και 5.000 έμμεσες θέσεις εργασίας.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Deal-stin-pliroforiki-H-ethniki-trapeza-apektise-to-7-5-tis-Epsilon-Net-oloklirothike-i-synallagi/3793694/,"Deal στην πληροφορική: H Εθνική Τράπεζα απέκτησε το 7,5% της Epsilon Net – Ολοκληρώθηκε η συναλλαγή",2023-06-09T15:12:04+03:00,newsit.gr,"NewsIT Μεγαλες Επιχειρησεις Deal στην πληροφορικη: H Εθνικη Τραπεζα απεκτησε το 7,5% της Epsilon Net – Ολοκληρωθηκε η συναλλαγη H Εθνική Τράπεζα απέκτησε το 7,50% επί του συνολικού μετοχικού κεφαλαίου της Epsilon Net, σε τιμή €7,49/μετοχή. To deal είχε προαναγγελθεί στις 4 Μαΐου με ανακοίνωση για την υπογραφή δεσμευτικής συμφωνίας της Εθνικής Τράπεζας με τον κ. Ιωάννη Μίχο για την απόκτηση μειοψηφικού ποσοστού στην Epsilon Net.  Παράλληλα, η εταιρεία ανακοινώνει την υπογραφή μακροχρόνιας, αποκλειστικής στρατηγικής συμφωνίας συνεργασίας με την Εθνική Τράπεζα, με αντικείμενο τον από κοινού σχεδιασμό, την ανάπτυξη και διάθεση προϊόντων και ψηφιακών υπηρεσιών. Στόχος της στρατηγικής συνεργασίας των δύο κορυφαίων επιχειρηματικών ομίλων, είναι η παροχή ολοκληρωμένων λύσεων για τις ελληνικές επιχειρήσεις και η ευρύτερη αξιοποίηση των δυνατοτήτων που προκύπτουν στο πλαίσιο του ψηφιακού μετασχηματισμού της Ελληνικής Οικονομίας.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Ikos-Resorts-sti-magiorka-anoigei-tis-pyles-tou-to-polyteles-Ikos-Porto-Petro-to-elliniko-stoixeio/3793687/,Ikos Resorts: Στη Μαγιόρκα ανοίγει τις πύλες του το πολυτελές Ikos Porto Petro – Το ελληνικό στοιχείο,2023-06-09T15:05:32+03:00,newsit.gr,"NewsIT Μεγαλες Επιχειρησεις Ikos Resorts: Στη Μαγιορκα ανοιγει τις πυλες του το πολυτελες Ikos Porto Petro – Το ελληνικο στοιχειο Το δεύτερο θέρετρο του κορυφαίου all-inclusive brand στην Ισπανία και το έβδομο του ομίλου Sani/Ikos, ανοίγει τις πόρτες του στη Μαγιόρκα σήμερα 9 Ιουνίου, πριν από το επίσημο καλωσόρισμα των επισκεπτών του στις 16 Ιουνίου. Μετά το επιτυχημένο ντεμπούτο στην Ιβηρική Χερσόνησο με το άνοιγμα του Ikos Andalusia στην Μαρμπέλα-Εστεπόνα τον Μάιο του 2022, το Ikos Porto Petro αποτελεί για τον όμιλο, το πρώτο εμπορικό λανσάρισμα του 2023, με το Ikos Odisia να ακολουθεί στην Κέρκυρα.  Όσον αφορά τα χαρακτηριστικά του, το Ikos Porto Petro εκτείνεται σε μία ακτογραμμή μήκους ενός χιλιομέτρου, σε μία περιοχή εξωτικής ομορφιάς στη νοτιοανατολική ακτή της Μαγιόρκα. Βρίσκεται δίπλα στο Εθνικό Πάρκο Μοντράγκο και το γραφικό λιμάνι του Πόρτο Πέτρο. Διαθέτει 319 κομψά σχεδιασμένα δωμάτια, σουίτες και bungalows, που περιλαμβάνουν επιλογές ενός, δύο ή και τριών υπνοδωματίων, για ζευγάρια και πολυμελείς οικογένειες. Το 5* θέρετρο προσφέρει υψηλής ποιότητας πολυτελή all-inclusive φιλοξενία, αναδεικνύοντας το DNA της ελληνικής φιλοξενίας και μεσογειακής αισθητικής για την οποία φημίζεται ο όμιλος Sani/Ikos.  Η λειτουργία του βασίζεται στο πολυβραβευμένο «Ikos Unconditional Luxury concept», όπου μεταξύ άλλων οι επισκέπτες μπορούν να απολαύσουν μενού που δημιουργήθηκαν από βραβευμένους σεφ με αστέρια Michelin στα πέντε à la carte εστιατόρια, signature κοκτέιλ, 300 διεθνείς ετικέτες κρασιών, club για παιδιά, 24ωρη υπηρεσία δωματίου και υπηρεσίες spa από την Anne Semonin. Επίσης, οι επισκέπτες μπορούν να ανακαλύψουν την τοπική κουζίνα στα καλύτερα εστιατόρια του νησιού χωρίς καμία πρόσθετη επιβάρυνση, με την υπηρεσία Ikos Dine Out, ενώ οι εξερευνήσεις εκτός θερέτρου μπορούν να συνεχιστούν με το δωρεάν Local Drive Adventure με ηλεκτρικό Tesla, ή με πεζοπορίες σε σημαντικά τοπωνύμια. Ανάμεσα σε αυτά, το Castell d’Alaró, σε φυσικά καταφύγια όπως το Parc Natural de S’Albufera και σπήλαια σαν το Cuevas de Genova στην Πάλμα και το Cuevas del Drach στο Porto Cristo, που αποτελούν όλα μέρος της τοπικής εξερεύνησης, την οποία προωθεί το θέρετρο στο πλαίσιο των εταιρικών προγραμμάτων βιωσιμότητας.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/attiki-odos-paratasi-prothesmias-ypovolis-desmeytikon-prosforon-apo-to-taiped/3793564/,Αττική Οδός: Παράταση προθεσμίας υποβολής δεσμευτικών προσφορών από το ΤΑΙΠΕΔ,2023-06-09T13:29:17+03:00,newsit.gr,"NewsIT Μεγαλες Επιχειρησεις Αττικη Οδος: Παραταση προθεσμιας υποβολης δεσμευτικων προσφορων απο το ΤΑΙΠΕΔ Έως τις 17 Ιουλίου παρατείνεται από το ΤΑΙΠΕΔ η προθεσμία υποβολής δεσμευτικών προσφορών στον διαγωνισμό για τη νέα σύμβαση παραχώρησης της Αττικής Οδού. Όπως ανακοίνωσε το ΤΑΙΠΕΔ, εταιρεία μέλος του Υπερταμείου, η προθεσμία υποβολής δεσμευτικών προσφορών στη διαγωνιστική διαδικασία για τη νέα σύμβαση παραχώρησης υπηρεσιών σχετικά με τη χρηματοδότηση, λειτουργία, συντήρηση και εκμετάλλευση της Αττικής Οδού για 25 έτη, παρατείνεται έως την 17η Ιουλίου 2023, στις 5 το απόγευμα.  Η μετάθεση της καταληκτικής ημερομηνίας για την υποβολή προσφορών αποφασίστηκε έπειτα από σχετικό αίτημα της πλειονότητας των προεπιλεγέντων επενδυτών.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Aegean-ayksisi-50-se-sxesi-me-to-2022-sti-synoliki-epivatiki-kinisi-to-1o-pentamino-2023/3793108/,Aegean: Αύξηση 50% σε σχέση με το 2022 στη συνολική επιβατική κίνηση το 1ο πεντάμηνο 2023,2023-06-08T19:42:02+03:00,newsit.gr,"NewsIT Μεγαλες Επιχειρησεις Aegean: Αυξηση 50% σε σχεση με το 2022 στη συνολικη επιβατικη κινηση το 1ο πενταμηνο 2023 Περισσότερους από 5 εκατ. επιβάτες μετέφερε συνολικά η AEGEAN κατά το διάστημα Ιανουαρίου – Μαΐου του 2023, καταγράφοντας αύξηση 50% στην επιβατική κίνηση σε σχέση με το αντίστοιχο διάστημα του 2022, ενώ ξεπέρασε και την επιβατική κίνηση της αντίστοιχης προ-πανδημίας περιόδου, επιβεβαιώνοντας τις θετικές προοπτικές για τη ζήτηση προς τη χώρα, που είχαν αρχικά διαφανεί κατά το 1ο τρίμηνο της χρονιάς. Ειδικότερα, ενισχυμένη κατά 65% έναντι του 2022 και 12% έναντι του 2019 εμφανίζεται η επιβατική κίνηση εξωτερικού για την AEGEAN από και προς το Αεροδρόμιο «Ελευθέριος Βενιζέλος» της Αθήνας. Για την ίδια περίοδο η επιβατική  κίνηση εξωτερικού από το αεροδρόμιο «Μακεδονία» της Θεσσαλονίκης, καταγράφεται ιδιαίτερα ενισχυμένη φτάνοντας το 72% σε σχέση με τον προηγούμενο χρόνο και το 30% σε σχέση με το 2019.  Στην αύξηση αυτή συντέλεσε τόσο η συνολική διεύρυνση της δραστηριότητας της AEGEAN με νέα δρομολόγια στο εξωτερικό, καθώς τη φετινή χρονιά επιχειρεί με το μεγαλύτερο διεθνές δίκτυο προορισμών στην ιστορία της, όσο και η ενίσχυση της συχνότητας των πτήσεων, από πολύ νωρίς σε υφιστάμενα δρομολόγια όπως αυτά της Ιταλίας, Ισπανίας, Γερμανίας, Σκανδιναβίας, Ισραήλ, Αιγύπτου και Σαουδικής Αραβίας. Σημειώνεται, ότι με την έναρξη της καλοκαιρινής περιόδου, η οποία ξεκίνησε νωρίτερα από κάθε χρονιά, εκκίνησαν και οι απευθείας πτήσεις από την Αθήνα προς Μπρίστολ, Μπέρμινγχαμ, Ρίγα και Λιλ, τα απευθείας δρομολόγια από τη Θεσσαλονίκη προς Βαρκελώνη και Κολωνία, αλλά και τα απευθείας δρομολόγια από Χανιά, Ιωάννινα, Μύκονο, Ρόδο και Καλαμάτα προς Τελ Αβιβ. Τις προσεχείς ημέρες αναμένεται να εκκινήσουν ακόμη 9 νέα δρομολόγια από/προς την Αθήνα (Λουμπλιάνα, Νταμμάμ, Νιουκάστλ, Σεβίλλη, Όλμπια, Κουβέιτ, Πίζα, Πάλμα Ντι Μαγιόρκα και Σπλιτ), 3 νέα δρομολόγια από/προς τη Θεσσαλονίκη (Βενετία, Ερεβάν και Τιφλίδα), ενώ, ταυτόχρονα, επανέρχονται στο πρόγραμμα μετά τη χειμερινή διακοπή, 5 δρομολόγια από/προς το Ηράκλειο (Βιέννη, Μασσαλία, Λάρνακα, Τίρανα και Βελιγράδι) και το δρομολόγιο που συνδέει τη Ρόδο με το Βελιγράδι. Υπενθυμίζεται ότι η AEGEAN για το 2023, θα προσφέρει συνολικά 18 εκατ. θέσεις, εκ των οποίων 11 εκατ. θέσεις εξωτερικού, 2 εκατ. περισσότερες δηλαδή συγκριτικά με το 2022 και 800 χιλ. περισσότερες από το 2019. Η εταιρεία θα επιχειρεί σε 165 προορισμούς, σε 46 χώρες με 272 απευθείας δρομολόγια, από τις 10 συνολικά βάσεις της σε Ελλάδα και εξωτερικό, με ένα στόλο 76 αεροσκαφών μεταξύ, των οποίων και τα ολοκαίνουργια Airbus A320 and A321 neo.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/PwC-elladas-egkainiazei-to-neo-psifiako-tis-kentro-sta-ioannina-to-apotypoma-tis-ependysis/3793033/,PwC Ελλάδας: Εγκαινιάζει το νέο Ψηφιακό της Κέντρο στα Ιωάννινα – Το αποτύπωμα της επένδυσης,2023-06-08T18:23:00+03:00,newsit.gr,"NewsIT Μεγαλες Επιχειρησεις PwC Ελλαδας: Εγκαινιαζει το νεο Ψηφιακο της Κεντρο στα Ιωαννινα – Το αποτυπωμα της επενδυσης Το νέο Ψηφιακό της Κέντρο στην πόλη των Ιωαννίνων εγκαινιάζει η PwC, ενισχύοντας την παρουσία της στη χώρα μας με ένα ακόμα γραφείο-δορυφόρο. Το Digital Center Ioannina αξιοποιεί την υφιστάμενη δεξαμενή γνώσης και το εξαιρετικό τεχνολογικό και επιχειρηματικό οικοσύστημα των Ιωαννίνων, για να προσφέρει ευκαιρίες ανάπτυξης, απασχόλησης και ψηφιακής αναβάθμισης. Στόχος του Digital Center Ioannina είναι να συγκεράσει το πλήθος των ικανοτήτων που σχετίζονται με τις ψηφιακές δεξιότητες, δημιουργώντας τις κατάλληλες προϋποθέσεις για τα στελέχη του χώρου να συνεργαστούν και να επιτύχουν από κοινού ολιστικές λύσεις που ανταποκρίνονται στις ανάγκες των σύγχρονων επιχειρήσεων.  Παράλληλα, επιβεβαιώνει τη σημασία και την αξία που δίνει η PwC στη δημιουργία γραφείων-δορυφόρων σε ολόκληρη την ελληνική επικράτεια, στηρίζοντας τις τοπικές κοινωνίες και οικονομίες της χώρας μας μέσα από την αξιοποίηση του ταλέντου και των κατά τόπους υποδομών τριτοβάθμιας εκπαίδευσης. Το Digital Center Ioannina απασχολεί υψηλά εξειδικευμένους εργαζόμενους, η πλειονότητα των οποίων προέρχεται από κατοίκους της πόλης των Ιωαννίνων και των γύρω περιοχών ή αποφοίτους των τοπικών Ακαδημαϊκών Ιδρυμάτων. Παράλληλα, φιλοδοξεί να αποτελέσει πόλο έλξης εργαζομένων από το εξωτερικό, ιδιαίτερα κατοίκων των Ιωαννίνων που έχουν μεταναστεύσει, συμβάλλοντας έτσι στον εθνικό στόχο του Brain Regain.  To Digital Center Ioannina είναι το δεύτερο κατά σειρά γραφείο-δορυφόρος της PwC στη χώρα, μετά το Tech & Innovation Hub στην Πάτρα, ενώ σύντομα αναμένεται η ανακοίνωση για τη λειτουργία επιπλέον γραφείων-δορυφόρων στην ελληνική επικράτεια, συμπεριλαμβανομένου και του PwC Sustainability Hub στη Ρόδο. Μέσω της παρουσίας της στα Ιωάννινα, η PwC ενισχύει το αποτύπωμά της αλλά και τη σχέση της με την τοπική ακαδημαϊκή κοινότητα, καθώς η πόλη φιλοξενεί ένα από τα μεγαλύτερα πανεπιστήμια της χώρας με δυναμικότητα 25.000 φοιτητών. Επιπλέον, στα Ιωάννινα βρίσκεται ένα από τα πιο δυναμικά και ραγδαία αναπτυσσόμενα ψηφιακά και τεχνολογικά οικοσυστήματα στην Ελλάδα, στους κόλπους του οποίου εντάσσονται νεοφυείς επιχειρήσεις που έχουν αντλήσει χρηματοδοτήσεις από επενδυτικά κεφάλαια και venture capitals τα τελευταία χρόνια. Στο περιβάλλον αυτό, το Digital Center Ioannina αναμένεται να αποτελέσει καταλύτη για την ευρύτερη αναβάθμιση της ψηφιακής ταυτότητας της περιοχής, προσθέτοντας αξία στο ήδη ανεπτυγμένο τεχνολογικό οικοσύστημα. Ταυτόχρονα, θα λειτουργήσει ως αρωγός στη διατήρηση του εγχώριου ταλέντου αλλά και στην επαναπροσέλκυση επαγγελματιών και στελεχών που επιθυμούν να εργαστούν στον τόπο της καταγωγής ή των σπουδών τους.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Bayer-ependysi-1-ekat-eyro-se-neous-grafeiakous-xorous-pos-syndeetai-me-to-yvridiko-montelo-ergasias/3793023/,Bayer: Επένδυση 1 εκατ. ευρώ σε νέους γραφειακούς χώρους – Πώς συνδέεται με το υβριδικό μοντέλο εργασίας,2023-06-08T17:58:51+03:00,newsit.gr,"NewsIT Μεγαλες Επιχειρησεις Bayer: Επενδυση 1 εκατ. ευρω σε νεους γραφειακους χωρους – Πως συνδεεται με το υβριδικο μοντελο εργασιας Ένα νέο, υπερσύγχρονο και βιοκλιματικά ουδέτερο χώρο, για το μέλλον της εταιρείας δημιούργησε στο Μαρούσι η Bayer Ελλάς, πρεσβεύοντας το μήνυμα: «Ένας χώρος εργασίας που μας συνδέει όλους» και υλοποιώντας μια επένδυση που ξεπέρασε το 1 εκατ. ευρώ.  Τα επίσημα εγκαίνια πραγματοποιήθηκαν την Τετάρτη 7 Ιουνίου παρουσία των Τοπικών Αρχών, της κ. Λ. Κεφαλογιάννη, Αντιπεριφερειάρχη Αττικής για τον Βόρειο Τομέα Αθηνών, του κ. Γ. Νικολαράκου, Αντιδημάρχου Αμαρουσίου και της κ. Γ. Βουρλάκη, Δημοτικής Συμβούλου Δ. Αμαρουσίου, εκπροσώπων της διοίκησης της Bayer AG και μελών της Διοικούσας Επιτροπής της Bayer Eλλάς, σημαντικών συνεργατών και εκπροσώπων του Τύπου.  Όπως δήλωσε κ. Αγγέλικα Τζέμου, Head of HR, Μέλος ΔΣ & DE&I Country Lead, στο πλαίσιο των εγκαινίων: «Ο υβριδικός τρόπος εργασίας είναι η νέα κανονικότητα κατά την οποία αξιοποιούμε με τον καλύτερο δυνατό τρόπο την ευελιξία ενός σύγχρονου χώρου εργασίας». Από την πλευρά του ο Andreas Pollner, Μanaging Director & Senior Bayer Representative στην Ελλάδα, τόνισε: «Είμαστε περήφανοι να ανακοινώνουμε μια σημαντική επένδυση άνω του 1 εκατομμυρίου ευρώ για τη δημιουργία ενός χώρου πρωτοποριακού και καινοτόμου, που θα διαμορφώσει το μέλλον μας στην Ελλάδα».   Από την νέα επένδυση δημιουργήθηκε ένας σύγχρονος χώρος εργασίας, σύμφωνα με τα διεθνή πρότυπα ESG, που ενσωματώνει τις αξίες της εταιρείας και υποστηρίζει τις καθημερινές επαγγελματικές και προσωπικές ανάγκες των εργαζομένων της Bayer Ελλάς.     Αναγνωρίζοντας τη σημασία της προσαρμοστικότητας και της συνεργασίας στο σημερινό δυναμικό εργασιακό πεδίο, η Bayer Ελλάς σχεδίασε τον νέο της χώρο, επενδύοντας σε καινοτόμους ποικιλόμορφους χώρους που προάγουν μια ευέλικτη εμπειρία εργασίας για τους ανθρώπους της, ώστε να συνδυάζουν αποτελεσματικά τα πλεονεκτήματα της απομακρυσμένης εργασίας με τη δύναμη της προσωπικής αλληλεπίδρασης. Μέσα από το νέο αυτό πλαίσιο, οι εργαζόμενοι έχουν τη δυνατότητα να επιλέγουν εκείνοι τον τρόπο εργασίας τους, ανάλογα με τις ανάγκες και τις προτιμήσεις τους. Έτσι, μπορούν να είναι πιο παραγωγικοί και δημιουργικοί, καθώς λειτουργούν σε έ  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/simantikes-diakriseis-gia-ton-opap-sta-Loyalty-Awards-2023/3792991/,Σημαντικές διακρίσεις για τον ΟΠΑΠ στα Loyalty Awards 2023,2023-06-08T17:02:33+03:00,newsit.gr,"NewsIT Μεγαλες Επιχειρησεις Σημαντικες διακρισεις για τον ΟΠΑΠ στα Loyalty Awards 2023 Δύο βραβεία για τις κορυφαίες επιδόσεις του προγράμματος ΟΠΑΠ Επιβραβεύσεις! Δύο σημαντικές διακρίσεις απέσπασε ο ΟΠΑΠ στα Loyalty Awards 2023, τον ετήσιο θεσμό που επιβραβεύει εταιρείες με πελατοκεντρικό προσανατολισμό και αναδεικνύει βέλτιστες πρακτικές για την ενίσχυση της πιστότητας και την επιβράβευση των πελατών.  Συγκεκριμένα, ο ΟΠΑΠ βραβεύθηκε για τις κορυφαίες επιδόσεις και την εξέλιξη του προγράμματος loyalty ΟΠΑΠ Επιβραβεύσεις. Ειδικότερα, η εταιρεία απέσπασε Gold βραβείο στην κατηγορία «Best in Loyalty & Engagement: Sports, Culture & Entertainment» και Silver βραβείο στην κατηγορία «Best Initiative: Best Use of Rewards & Incentives». Οι διακρίσεις αυτές αναγνωρίζουν τη σημαντική αύξηση των ενεργών μελών του προγράμματος «ΟΠΑΠ Επιβραβεύσεις», μέσα από επενδύσεις σε νέους και υπάρχοντες μηχανισμούς loyalty, καθώς και τη μεγάλη συμβολή του προγράμματος στην ενίσχυση της αλληλεπίδρασης με την πελατειακή βάση των καταστημάτων ΟΠΑΠ, αλλά και στην προσέλκυση νέων πελατών, ιδιαίτερα στην περίοδο μετά την πανδημία του κορωνοϊού. Ταυτόχρονα, τα βραβεία αναδεικνύουν τις επιτυχημένες πρωτοβουλίες του ΟΠΑΠ για τον ψηφιακό μετασχηματισμό και τον εκσυγχρονισμό του δικτύου του, καθώς και τη συνεχή εξέλιξη των καταστημάτων ΟΠΑΠ, σε μια περίοδο μεγάλων αλλαγών και διαρκώς μεταβαλλόμενων συνθηκών στην αγορά.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/SKY-express-stoxos-gia-esoda-360-ekat-eyro-to-2023-diloseis-dioikisis/3792693/,SKY express: Στόχος για έσοδα 360 εκατ. ευρώ το 2023 – Δηλώσεις διοίκησης,2023-06-08T11:31:50+03:00,newsit.gr,"NewsIT Μεγαλες Επιχειρησεις SKY express: Στοχος για εσοδα 360 εκατ. ευρω το 2023 – Δηλωσεις διοικησης Τους στόχους για 4,4 εκατ. επιβάτες στα δρομολόγιά της και 360 εκατ. ευρώ έσοδα το 2023 εξέφρασε η διοίκηση της SKY express, στο πλαίσιο εκδήλωσης, με αφορμή την έναρξη της θερινής περιόδου. Όπως τόνισε ο εμπορικός διευθυντής κ. Γεράσιμος Σκαλτσάς, τα έσοδα στο πρώτο τρίμηνο ξεπέρασαν τις προσδοκίες, καθώς πενταπλασιάστηκαν σε σχέση με το αντίστοιχο διάστημα του 2019, φθάνοντας τα 49 εκατ. ευρώ. Αιχμή του δόρατος αποτέλεσαν τα δρομολόγια εξωτερικού, τα οποία συμβάλλουν πλέον στον συνολικό κύκλο εργασιών σε ποσοστό που ξεπερνά το 35%.  Το 2022, η αεροπορική εταιρεία μετέφερε 3,5 εκατ. επιβάτες, όταν το 2019 είχε μεταφέρει 1,1 εκατ. επιβάτες. Φέτος οι προβλέψεις κάνουν λόγο για 4,4 εκατ. επιβάτες, ενώ όπως ανακοινώθηκε έχουν προγραμματιστεί 54.000 περίπου πτήσεις σε περισσότερους από 65 προορισμούς. Στο πλαίσιο του σχεδιασμού της εταιρείας, οι συνολικές θέσεις που θα προσφέρει ανέρχονται σε 3,8 εκατ. ήτοι 200% περισσότερες σε σχέση με το 2019, εκ των οποίων το 85% αφορούν σε δρομολόγια από και προς την Αθήνα. Αυτό σημαίνει ότι η εταιρεία πρόσθεσε 1,8 εκατ. θέσεις στον διεθνή αερολιμένα Αθηνών.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Coffee-Island-o-tziros-ton-155-ekat-eyro-i-sxesi-me-tin-Coffee-Eco-kai-ta-sxedia-se-kafe-kai-kallyntika/3792683/,Coffee Island: Ο τζίρος των 155 εκατ. ευρώ – Η σχέση με την Coffee Eco και τα σχέδια σε καφέ και καλλυντικά,2023-06-08T11:26:52+03:00,newsit.gr,"NewsIT Μεγαλες Επιχειρησεις Coffee Island: Ο τζιρος των 155 εκατ. ευρω – Η σχεση με την Coffee Eco και τα σχεδια σε καφε και καλλυντικα Μια καινοτόμο επένδυση στην Πάτρα στον τομέα των καλλυντικών με πρώτη ύλη τους χρησιμοποιημένους κόκκους από καφέ espresso ανακοίνωσε η διοίκηση της Coffee Island και ο διευθύνων σύμβουλος κ. Κωνσταντίνος Κωνσταντινόπουλος, στο πλαίσιο της βιώσιμης στρατηγικής ανάπτυξης της εταιρείας και των καταστημάτων της. Μιλώντας για την παρουσία της Coffee Island και τα σχέδια της επόμενης ημέρας, ο επικεφαλής κ. Κωνσταντινόπουλος τόνισε ότι η εταιρεία έχει παρουσία με 432 καταστήματα στην Ελλάδα, με εντονότερη την παρουσία στην περιφέρεια, ενώ 55 καταστήματα Coffee Island λειτουργούν στο εξωτερικό.  Το 2022, ο τζίρος διαμορφώθηκε στα 155 εκατ. ευρώ, ενώ αισιόδοξες εκτιμήσεις κάνει για το τρέχον έτος, καθώς όπως τόνισε ο ίδιος, μιλώντας σε εκπροσώπους του Τύπου, το πρώτο τετράμηνο ήταν καλό, αφού οι καταναλωτές φάνηκε να αναγνωρίζουν τη σχέση ποιότητας – τιμής όπου η εταιρεία προσπαθεί να διατηρεί σε ισορροπία. Όσον αφορά τα σχέδια της επόμενης μέρας, με αφετηρία το 2021, η εταιρεία εκπονεί επενδυτικό πρόγραμμα που ξεπερνά τα 11 εκατ. ευρώ, με προοπτική ολοκλήρωσης το 2024.  Παράλληλα με το επενδυτικό πλάνο, ανακοινώθηκαν και τα προσεχή σχέδια της εταιρείας που φέρει την επωνυμία Coffee Eco, η οποία δημιουργήθηκε στην Πάτρα για την αξιοποίηση των υπολειμμάτων καφέ, με εξειδίκευση σε βιώσιμες τεχνικές. Ειδικότερα, η εταιρεία εξειδικεύεται στη συλλογή και επεξεργασία υπολειμμάτων καφέ espresso, δίνοντας ευκαιρία για δεύτερη ζωή. Ήδη, η δραστηριότητά της ξεκίνησε με τη δημιουργία καλλυντικών. Από τον ερχόμενο μάλιστα Οκτώβριο στο δίκτυο της Coffee Island θα τοποθετηθούν lip balms με την πρώτη ύλη να προέρχεται από τον καφέ. Στην νέα εταιρεία ο κ. Αλέξης Πάντζιαρος, είναι διευθύνων σύμβουλος και συνιδρυτής, ο κ. Παναγιώτης Κωνσταντινόπουλος R&D and Network Operation Director Coffee Island, ο κ. Μάριος Βλαχογιάννης υπεύθυνος Παραγωγής και συνιδρυτής, ενώ συνιδρυτής είναι και ο κ. Κωνσταντίνος Κωνσταντινόπουλος, CEO της Coffee Island. Στον πρώτο χρόνο λειτουργίας της, η Coffe-Eco προβλέπεται ότι θα ολοκληρώσει την επεξεργασία 50 τόνων υπολειμμάτων καφέ από τα καφεκοπτεία Coffee Island, τα οποία προορίζονται για την παραγωγή πρώτων υλών για καλλυντικά, βιοπλαστικά, βιοκαύσιμα και εδαφοβελτιωτικά υλικά. Επιπλέον, οι δύο εταιρείες έχουν συμφωνήσει την λειτουργία νέας βιομηχανικής μονάδας επεξεργασίας και χρησιμοποίησης υπολειμμάτων καφέ στη ΒΙ.ΠΕ Πατρών, η οποία θα στελεχωθεί με νέους επιστήμονες, με σκοπό την ανάπτυξη καινοτόμων προϊόντων από την επεξεργασία υπολειμμάτων καφέ.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/PRODEA-Investments-oi-xoroi-ergasias-xreiazetai-na-einai-anthropokentrikoi/3792685/,PRODEA Investments: Οι χώροι εργασίας χρειάζεται να είναι ανθρωποκεντρικοί,2023-06-08T11:26:33+03:00,newsit.gr,"NewsIT Μεγαλες Επιχειρησεις PRODEA Investments: Οι χωροι εργασιας χρειαζεται να ειναι ανθρωποκεντρικοι Τη σημασία του σχεδιασμού και της κατασκευής χώρων εργασίας που ανταποκρίνονται στις ανάγκες της εποχής και τις προσδοκίες των εργαζομένων ανέδειξε η συζήτηση που συνδιοργάνωσε η PRODEA Investments στο πλαίσιο του TEDx Athens 2023. Στη συζήτηση συμμετείχε ο Δημήτρης Γεωργιόπουλος, Τεχνικός Διευθυντής της PRODEA Investments, ο Δημήτρης Δημουλάς, Facilities Manager της Kaizen Gaming και ο Τάσος Γεωργατζής, Διευθυντής της Urban Soul Project.  Ο κ. Γεωργιόπουλος διαπίστωσε ότι κυριαρχεί πλέον η ζήτηση για κτήρια που σχεδιάζονται και κατασκευάζονται με αρχές βιοκλιματικού σχεδιασμού, φέρουν σειρά πιστοποιήσεων για το ιδιαίτερα χαμηλό ενεργειακό και περιβαλλοντικό αποτύπωμα, κάτι ιδιαίτερα σημαντικό, εάν σκεφτούμε ότι το δομημένο περιβάλλον ευθύνεται για το 36% του συνόλου των εκπομπών διοξειδίου του άνθρακα στην ΕΕ. Με αυτή την στρατηγική αντίληψη η PRODEA Investments έχει εντάξει τη βιωσιμότητα στον πυρήνα της στρατηγικής της και αποτελεί τον μεγαλύτερο επενδυτή σε πράσινα κτήρια σήμερα στη χώρα, κάτι που επιδρά στο σύνολο της ελληνικής αγοράς ακινήτων. Εξελίσσοντας τη ρήση του Άρη Κωνσταντινίδη ότι τα κτήρια είναι «δοχεία ζωής», ο κ. Γεωργιόπουλος ανέφερε ότι πλέον τα κτήρια είναι «συγκοινωνούντα δοχεία ζωής», επηρεάζουν και επηρεάζονται, αλληλοεπιδρούν τόσο με το αστικό περιβάλλον όσο και τους ανθρώπους. Ο σχεδιασμός και η ανάπτυξη των κτηρίων γραφείων οφείλουν να έχουν ανθρωποκεντρικό χαρακτήρα και να ενσωματώνουν την αειφορία αλλά και την ευζωία των ανθρώπων που εργάζονται σε αυτά.   Υπερθεματίζοντας σε αυτή την κατεύθυνση ο κ. Γεωργατζής τόνισε ότι πλέον οι εργαζόμενοι περιμένουν από τα κτήρια να έχουν χαρακτηριστικά βιωσιμότητας και να διασφαλίζουν ένα υψηλής ποιότητας εργασιακό περιβάλλον κάτι που είναι πολύ σημαντικό ακόμα και για την επιλογή μιας θέσης εργασίας. Γι’ αυτό και το αρχιτεκτονικό γραφείο Urban Soul Project υιοθετεί τις ίδιες αρχές σχεδιασμού, είτε πρόκειται για ένα κτήριο 2.000 ατόμων, είτε για ένα γραφείο μερικών δεκάδων εργαζομένων, καθώς οι ανάγκες είναι κοινές. Ο κ. Δημουλάς εκτίμησε ότι η τάση της επόμενης περιόδου θα είναι ένα υβριδικό μοντέλο εργασίας, γεγονός που οδηγεί στην ανάγκη ενός άλλου σχεδιασμού γραφείων σε σχέση με το παρελθόν, όπου θα διασφαλίζονται οι πολλαπλές χρήσεις και η ευελιξία, ενώ θα περιλαμβάνονται phone booths, αλλά και relaxation rooms. Με αυτή τη φιλοσοφία εξάλλου και το νέο κτίριο της Kaizen Gaming στο Μαρούσι, το οποίο ανέπτυξε η PRODEA Investments σε συνεργασία με τη Dimand και σχεδίασε εσωτερικά η Urban Soul Project, δημιουργήθηκε σύμφωνα με τις βασικές αρχές του βιοκλιματικού σχεδιασμού και πιστοποιήθηκε με το διεθνές σύστημα πιστοποίησης αειφόρου ανάπτυξης LEED σε επίπεδο GOLD. Τη συζήτηση που πραγματοποιήθηκε στο πλαίσιο του TEX Athens, συντόνισε ο δημοσιογράφος Νίκος Ευσταθίου, στην κατάμεστη -από κοινό- Εναλλακτική Σκηνή της Εθνικής Λυρικής Σκηνής στο Κέντρο Πολιτισμού Ίδρυμα Σταύρος Νιάρχος.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Bosch-me-246-ekat-tziro-kseperase-tous-stoxous-stin-ellada-ti-dilonei-o-CEO-ioannis-kapras/3792565/,Bosch: Με 246 εκατ. τζίρο ξεπέρασε τους στόχους στην Ελλάδα – Τι δηλώνει ο CEO Ιωάννης Κάπρας,2023-06-08T10:10:00+03:00,newsit.gr,"NewsIT Μεγαλες Επιχειρησεις Bosch: Με 246 εκατ. τζιρο ξεπερασε τους στοχους στην Ελλαδα – Τι δηλωνει ο CEO Ιωαννης Καπρας Παρόλο που το 2022 αποτέλεσε μια απαιτητική χρονιά σε παγκόσμιο επίπεδο, ωστόσο, η Bosch κατάφερε να σημειώσει ανάπτυξη στην Ελλάδα, διατηρώντας μια σταθερά ανοδική πορεία. Τα παραπάνω ανακοίνωσε ο διευθύνων σύμβουλος της Bosch Ελλάδος κ. Ιωάννης Κάπρας στο πλαίσιο συνέντευξης Τύπου, όπου παρουσιάστηκαν τα οικονομικά αποτελέσματα του προηγούμενου έτους και η στρατηγική ανάπτυξης του τρέχοντος. Ειδικότερα, το 2022 οι ενοποιημένες πωλήσεις του ομίλου στην Ελλάδα αυξήθηκαν κατά 11,3% στα 245,9 εκατομμύρια ευρώ, ενώ όσον αφορά τις θέσεις εργασίας, να σημειωθεί, ότι ο συνολικός αριθμός των ατόμων που απασχολούνται στον όμιλο Bosch στην Ελλάδα ανήλθε στα 280 άτομα, σύμφωνα με την τελευταία καταμέτρηση τον Δεκέμβριο του 2022.  Όσον αφορά τον κύκλο εργασιών ανά τμήμα και δραστηριότητα, το τμήμα αυτοκίνησης σημείωσε συνολική αύξηση 9,5% στην Ελλάδα. Το τμήμα των Καταναλωτικών Αγαθών κατέγραψε μια αύξηση της τάξεως του 14,4%, ενώ το τμήμα Ενέργειας και Τεχνολογίας Κτηρίων σημείωσε μείωση, 6,4%, η οποία θεωρείται μικρή δεδομένου του ισχυρού αντίκτυπου των επιπτώσεων της ενεργειακής κρίσης. Τέλος, ο τομέας των Βιομηχανικών Λύσεων σημείωσε ανάπτυξη της τάξεως του 20% Όπως τόνισε ο κ. Κάπρας, στο πλαίσιο σχολιασμού των οικονομικών αποτελεσμάτων: «Το 2022 ήταν αναμφίβολα ένα έτος γεμάτο προκλήσεις. Η ενεργειακή κρίση και οι επιπτώσεις της, ο πόλεμος στην Ουκρανία, η αύξηση του κόστους των πρώτων υλών και των επιτοκίων, καθώς και ο πληθωρισμός αποτέλεσαν επιγραμματικά τη βάση ενός δυσμενούς μακροοικονομικού περιβάλλοντος το περασμένο έτος. Κάτω από αυτές τις δύσκολες συνθήκες, η εταιρεία κατάφερε όχι μόνο να ανταποκριθεί με επιτυχία, αλλά και να σημειώσει ανάπτυξη στην Ελλάδα. Το αποτέλεσμα αυτό τα αποδίδουμε σίγουρα στις ισχυρές βάσεις που διαθέτει μια εταιρεία όπως η Bosch, αλλά κυρίως στα αντανακλαστικά της εταιρείας που της επιτρέπουν να προσαρμόζεται στις αλλαγές και τις νέες συνθήκες του περιβάλλοντος».  Στο πλαίσιο της παρουσίασης των αποτελεσμάτων, ανακοινώθηκε επίσης, ότι το 2022, η Bosch Ελλάδας παραμένοντας πιστή στη δέσμευσή της για στήριξη του κοινωνικού συνόλου, συνέβαλε στη αρωγή οργανισμών με έντονη δράση και αποτύπωμα στην ελληνική κοινωνία, όπως είναι οι Γιατροί του Κόσμου, ο Δήμος Κρωπίας και ο Ελληνικός Ερυθρός Σταυρός. Επιπλέον, συνέβαλε μέσω της στήριξης σε φοιτητικές ομάδες μηχανικής με εξειδίκευση στις τεχνολογίες ηλεκτροκίνησης και της αυτόνομης οδήγησης, ενώ η εταιρεία σύναψε για ακόμη μια χρονιά συνεργασία με τη φοιτητική ομάδα Prom Racing, του Εθνικού Μετσόβιου Πολυτεχνείου, η οποία κατασκευάζει ένα αναβαθμισμένο ηλεκτροκίνητο μονοθέσιο με το οποίο θα συμμετάσχουν στους αγώνες «Formula Student». Όπως ανέφερε ο κ. Κάπρας, για το τρέχον οικονομικό έτος, αναμένεται ανάπτυξη της ελληνικής οικονομίας της τάξεως 2,4% κάτι που φαίνεται και από τα στοιχεία των πρώτων μηνών του έτους. Σε παγκόσμιο επίπεδο αναμένεται ότι η παγκόσμια οικονομική παραγωγή θα αυξηθεί κατά 1,7%. «Παρότι αναμένουμε μια απαιτητική χρονιά και στην Ελλάδα λόγω της τρέχουσας κατάστασης, παραμένουμε προσηλωμένοι στην τοπική αγορά και τις μακροπρόθεσμες δυνατότητές της», τόνισε ο ίδιος. Αξίζει να σημειωθεί, ότι σε ομιλικό επίπεδο, όλες οι προσπάθειες της Bosch συμβάλλουν προς τη λύση της ενεργειακής κρίσης.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/ote-prosilosi-sto-ependytiko-plano-ti-anefere-o-proedros-mixalis-tsamaz-sti-geniki-syneleysi/3792538/,ΟΤΕ: Προσήλωση στο επενδυτικό πλάνο – Τι ανέφερε ο πρόεδρος Μιχάλης Τσαμάζ στη γενική συνέλευση,2023-06-08T09:31:50+03:00,newsit.gr,"NewsIT Μεγαλες Επιχειρησεις ΟΤΕ: Προσηλωση στο επενδυτικο πλανο – Τι ανεφερε ο προεδρος Μιχαλης Τσαμαζ στη γενικη συνελευση Σταθερά προσηλωμένη στους στόχους παραμένει η στρατηγική ανάπτυξης του ομίλου ΟΤΕ, όπως τόνισε ο πρόεδρος κ. Μιχάλης Τσαμάζ κατά τη διάρκεια της γενικής συνέλευσης των μετόχων, στις 7 Ιουνίου 2023. Μεταξύ άλλων, η στρατηγική προβλέπει, αυτοματοποίηση και ψηφιοποίηση των υπηρεσιών, μεγαλύτερη δυνατή κάλυψη σε 5G δίκτυα κινητής και οικιακής τηλεφωνίας.  Η οπτική ίνα αποτελεί το στοίχημα της επόμενης ημέρας και ο ΟΤΕ, όπως δήλωσε ο κ. Τσαμάζ προς τους μετόχους, θα αποδείξει την ηγετική του θέση. Την προηγούμενη χρονιά ο ΟΤΕ εξασφάλισε πρόσβαση στην οπτική ίνα σε επιπλέον 350.000 σπίτια, ενώ στο τέλος του 2023 στόχος είναι τα 1,4 εκατομμύρια και 3 εκατομμύρια σπίτια κι επιχειρήσεις έως το τέλος του 2027. Κατά τη διάρκεια της Συνέλευσης συζητήθηκαν τα θέματα της ημερήσιας διάταξης, τα οποία η Συνέλευση ενέκρινε κατά πλειοψηφία. Ειδικότερα η Γενική Συνέλευση ενέκρινε:  • Τις χρηματοοικονομικές Καταστάσεις της ΟΤΕ Α.Ε. σύμφωνα με τα Διεθνή Πρότυπα Χρηματοοικονομικής Αναφοράς (Εταιρικών και Ενοποιημένων) της χρήσης 2022 (1/1/2022- 31/12/2022) με τις σχετικές Εκθέσεις του Διοικητικού Συμβουλίου και των Ελεγκτών και έγκριση διάθεσης κερδών. • Τη συνολική διαχείριση της Εταιρείας από το Διοικητικό Συμβούλιο κατά τη χρήση 2022 (1/1/2022- 31/12/2022) και απαλλαγή των Ελεγκτών για τη χρήση 2022 (1/1/2022-31/12/2022), σύμφωνα με το άρθρο 117 παρ. 1 περίπτωση (γ) του Ν.4548/2018. • Τον διορισμό Ελεγκτικής Εταιρείας για τον υποχρεωτικό έλεγχο των Χρηματοοικονομικών Καταστάσεων (Εταιρικών και Ενοποιημένων) της ΟΤΕ Α.Ε., σύμφωνα με τα Διεθνή Πρότυπα Χρηματοοικονομικής Αναφοράς, της χρήσης 2023 (1/1/2023-31/12/2023). • Τις αποζημιώσεις και έξοδα των μελών του Διοικητικού Συμβουλίου για τη συμμετοχή τους στις εργασίες του Διοικητικού Συμβουλίου και των Επιτροπών του κατά τη χρήση 2022 (1/1/2022- 31/12/2022), τον καθορισμό αποζημιώσεων και εξόδων των μελών του Διοικητικού Συμβουλίου για τη συμμετοχή τους στις εργασίες του Διοικητικού Συμβουλίου και των Επιτροπών του κατά τη χρήση 2023 και προέγκριση καταβολής αυτών μέχρι την Τακτική Γενική Συνέλευση των Μετόχων που θα πραγματοποιηθεί εντός του έτους 2024 και θα προβεί στον οριστικό καθορισμό τους. • Τις μεταβλητές αμοιβές των εκτελεστικών μελών του Διοικητικού Συμβουλίου για τη χρήση 2022 (1/1/2022-31/12/2022). • Την Έκθεση Αποδοχών των μελών του Διοικητικού Συμβουλίου για τη χρήση 2022 σύμφωνα με το άρθρο 112 του Ν.4548/2018. • Την έγκριση αναθεώρησης της Πολιτικής Αποδοχών για τα μέλη του Διοικητικού Συμβουλίου της ΟΤΕ Α.Ε. σύμφωνα με τα άρθρα 110 και 111 του Ν. 4548/2018. • Τη χορήγηση ειδικής άδειας, σύμφωνα με τα άρθρα 97 παρ.3, 99 παρ. 1,2 και 100 παρ.2 του Ν.4548/2018, για τη συνέχιση, κατά την περίοδο από 31/12/2023 έως 31/12/2024, της ασφαλιστικής κάλυψης της αστικής ευθύνης των μελών του Διοικητικού Συμβουλίου και Διευθυντικών Στελεχών της ΟΤΕ Α.Ε. και συνδεδεμένων με αυτήν εταιρειών, κατά την άσκηση των πάσης φύσεως αρμοδιοτήτων, υποχρεώσεων ή εξουσιών τους. • Την έγκριση ακύρωσης επτά εκατομμυρίων, τετρακοσίων δεκαεπτά χιλιάδων, σαράντα εννέα (7.417.049) ιδίων μετοχών που έχει αποκτήσει η Εταιρεία στο πλαίσιο του εγκεκριμένου προγράμματος απόκτησης ιδίων μετοχών με σκοπό την ακύρωσή τους, με αντίστοιχη μείωση του μετοχικού της κεφαλαίου κατά το ποσό των είκοσι εκατομμυρίων, εννιακοσίων ενενήντα χιλιάδων, διακοσίων σαράντα οκτώ ευρώ και εξήντα επτά λεπτών (€20.990.248,67), σύμφωνα με το άρθρο 49 του Ν. 4548/2018 και σχετική τροποποίηση του άρθρου 5 (Μετοχικό Κεφάλαιο) του Καταστατικού της Εταιρείας.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/O-omilos-ellaktor-ypografei-ti-xarta-diaforetikotitas-tis-eyropaikis-epitropis-gia-tis-ellinikes-epixeiriseis/3791955/,O Όμιλος ΕΛΛΑΚΤΩΡ υπογράφει τη Χάρτα Διαφορετικότητας της Ευρωπαϊκής Επιτροπής για τις Ελληνικές Επιχειρήσεις,2023-06-07T14:24:53+03:00,newsit.gr,"NewsIT Μεγαλες Επιχειρησεις O Ομιλος ΕΛΛΑΚΤΩΡ υπογραφει τη Χαρτα Διαφορετικοτητας της Ευρωπαικης Επιτροπης για τις Ελληνικες Επιχειρησεις Με αφορμή τον Ευρωπαϊκό Μήνα Διαφορετικότητας, o Όμιλος ΕΛΛΑΚΤΩΡ υπέγραψε, την Τετάρτη 31 Μαΐου, τη Χάρτα Διαφορετικότητας για τις Ελληνικές Επιχειρήσεις, συμβάλλοντας στο έργο της Ευρωπαϊκής Επιτροπής για την προώθηση της αποδοχής της διαφορετικότητας και της πολιτικής των ίσων ευκαιριών στον εργασιακό χώρο. Με την αποδοχή των όρων που υπαγορεύονται από τη Χάρτα, ο Όμιλος ΕΛΛΑΚΤΩΡ ενισχύει τη δέσμευσή του σε πρακτικές που διασφαλίζουν το σεβασμό, την αποδοχή, και τη διαφορετικότητα του ανθρώπινου δυναμικού της εταιρείας, χωρίς διακρίσεις, συμβάλλοντας με αυτόν τον τρόπο στην εξασφάλιση ενός δίκαιου εργασιακού περιβάλλοντος με ίσες ευκαιρίες για όλους. Η κα Αφροδίτη Αβραμέα, Διευθύντρια Στρατηγικής και Βιώσιμης Ανάπτυξης Ομίλου, δήλωσε σχετικά:«Η συμβολή μας στην υλοποίηση και ενίσχυση της πρωτοβουλίας αυτής αποτελεί ιδιαίτερη τιμή για τον Όμιλο. Για εμάς η αποδοχή, η εξάλειψη των διακρίσεων, ο σεβασμός στη διαφορετικότητα και οι ίσες ευκαιρίες αποτελούν αδιαπραγμάτευτες αξίες και βασικό πυλώνα της εταιρικής μας φιλοσοφίας. Στον Όμιλο ΕΛΛΑΚΤΩΡ υιοθετώντας τη διαφορετικότητα και τη συμπερίληψη δημιουργούμε δυναμικές ομάδες με διαφορετικές απόψεις και εμπειρίες, που αναδεικνύουν έναν καινοτόμο, συνεχώς εξελισσόμενο και ανταγωνιστικό οργανισμό. Η υπογραφή της Χάρτας Διαφορετικότητας είναι μία ακόμα πράξη δέσμευσης προς την κατεύθυνση αυτή και ευχαριστούμε το ΚΕΑΝ για την συνεργασία και την ευκαιρία να είμαστε συνοδοιπόροι στην προσπάθεια αυτή».  Η Χάρτα Διαφορετικότητας αποτελεί μια πρωτοβουλία της Ευρωπαϊκής Επιτροπής, που υλοποιείται στη χώρα μας από το ΚΕΑΝ-Κύτταρο Εναλλακτικών Αναζητήσεων Νέων, σε συνεργασία με το Ινστιτούτο για τη Διαφορετικότητα και την Ενσωμάτωση – D & I. για την προώθηση της διαφορετικότητας στις ελληνικές επιχειρήσεις. Στόχος της είναι να λειτουργήσει ως μέσο δέσμευσης για την αποτροπή των διακρίσεων στον χώρο των επιχειρήσεων και την εφαρμογή της ισότητας, των ίσων ευκαιριών και της διαφορετικότητας σε κάθε εργασιακό περιβάλλον στην Ελλάδα. Προωθείται σε κάθε χώρα-μέλος της Ε.Ε. από το 2004, ενώ αρκετές είναι οι χώρες που έχουν ήδη προχωρήσει στην υλοποίηση και τη συνεχή ενίσχυση του ευρωπαϊκού έργου διάδοσης της Χάρτας. Αναφερόμενος στην υπογραφή της Χάρτας Διαφορετικότητας από τον Όμιλο ΕΛΛΑΚΤΩΡ, ο κ. Σταύρος Μηλιώνης, Πρόεδρος του ΚΕΑΝ και Ιδρυτής του Diversity Charter Greeceτόνισε «Ο Όμιλος ΕΛΛΑΚΤΩΡ ένας από τους μεγαλύτερους ομίλους υποδομών στην Ελλάδα και εκ των κορυφαίων στη Νοτιοανατολική Ευρώπη, υπέγραψε τη Χάρτα Διαφορετικότητας για ελληνικές επιχειρήσεις. Ο Όμιλος έχει, ήδη, κινητοποιηθεί και αναπτύξει δράση στη δημιουργία πολιτικών υγιούς ένταξης και ενσωμάτωσης στελεχών, τις οποίες σκοπεύει να ενισχύσει και επεκτείνει με ανάλογες δράσεις. Τους καλωσορίζουμε στα μέλη μας»."
newsit.gr,https://www.newsit.gr/megales-epixeiriseis/iron-RWE-dei-ananeosimes-Makroxronia-symvasi-agoras-ilektrikis-energeias-apo-fotovoltaika/3791938/,ΗΡΩΝ – RWE & ΔΕΗ Ανανεώσιμες: Mακροχρόνια σύμβαση αγοράς ηλεκτρικής ενέργειας από φωτοβολταϊκά,2023-06-07T14:05:59+03:00,newsit.gr,"NewsIT Μεγαλες Επιχειρησεις ΗΡΩΝ – RWE & ΔΕΗ Ανανεωσιμες: Mακροχρονια συμβαση αγορας ηλεκτρικης ενεργειας απο φωτοβολταικα Ο ΗΡΩΝ, καθετοποιημένος όμιλος στην ενεργειακή αγορά της Ελλάδας με ηγετική θέση μεταξύ των ανεξάρτητων προμηθευτών ηλεκτρικής ενέργειας, υπέγραψε μακροχρόνιες Συμβάσεις Αγοράς Ηλεκτρικής Ενέργειας (PPAs) με τις κορυφαίες ενεργειακές εταιρείες RWE Renewables Europe & Australia και ΔΕΗ Ανανεώσιμες, μέσω της κοινοπραξίας τους ΜΕΤΩΝ ΕΝΕΡΓΕΙΑΚΗ Α.Ε.. Ο ΗΡΩΝ θα προμηθεύεται περίπου 192 γιγαβατώρες πράσινης ηλεκτρικής ενέργειας κάθε έτος. Τα PPAs αφορούν σε 3 διακριτές διμερείς συμβάσεις αγοράς ηλεκτρικής ενέργειας από αντίστοιχες φωτοβολταϊκές εγκαταστάσεις που καλύπτουν χρονικό ορίζοντα 10 και 12 συμβατικών ετών. Η Optimus Energy, ο μεγαλύτερος Φορέας Σωρευτικής Εκπροσώπησης (ΦοΣΕ) ΑΠΕ στην Ελλάδα και θυγατρική εταιρεία του Ομίλου Εταιρειών ΗΡΩΝ, υποστηρίζει τα PPAs προσφέροντας στους φωτοβολταϊκούς σταθμούς μακροχρόνιες συμβάσεις εκπροσώπησης, καλύπτοντας τις υπηρεσίες εξισορρόπησης και πρόσβασης στη χονδρεμπορική αγορά ενέργειας. «Τα PPAs θα επιτρέψουν στον ΗΡΩΝΑ να καλύψει μέρος των αναγκών του χαρτοφυλακίου προμήθειάς του και αποτελούν ένα ακόμη βήμα στο πλαίσιο της δέσμευσής του για προμήθεια ανανεώσιμης ηλεκτρικής ενέργειας στους πελάτες του» δήλωσε ο Λουκάς Δημητρίου, Γενικός Διευθυντής του Ομίλου ΗΡΩΝ. «Η συμφωνία αυτή αναδεικνύει τον πρωταγωνιστικό ρόλο του ΗΡΩΝΑ στη νέα εποχή των PPAs στην Ελλάδα, την οποία ο ΗΡΩΝ εγκαινίασε το 2021 ως η πρώτη καθετοποιημένη εταιρεία ενέργειας που προμηθεύτηκε και προσέφερε στους τελικούς της πελάτες, σε μακροχρόνια βάση, πράσινη ενέργεια παραγόμενη από σταθμούς ΑΠΕ». Ταυτόχρονα, η Optimus Energy και η κοινοπραξία των RWE και ΔΕΗ Ανανεώσιμες καινοτομούν, υπογράφοντας τις πρώτες συμβάσεις υπηρεσιών εκπροσώπησης με μακροχρόνιο συμβατικό ορίζοντα. «Οι συμβάσεις αυτές βοηθούν την Optimus Energy να επεκτείνει τον ηγετικό της ρόλο στην ελληνική αγορά προς την κατεύθυνση παροχής των απαραίτητων υπηρεσιών εκπροσώπησης, που αποτελούν κομβική συνιστώσα ενός μακροχρόνιου PPA», δήλωσε ο Κώστας Μπασλής, Πρόεδρος του Διοικητικού Συμβουλίου της Optimus Energy. Η RWE είναι μία από τις ηγέτιδες εταιρείες σε παγκόσμιο επίπεδο στον τομέα παραγωγής ενέργειας από σταθμούς ΑΠΕ και διαθέτει ένα μεγάλο πράσινο χαρτοφυλάκιο. Η διεύθυνση εμπορίας ηλεκτρικής ενέργειας της RWE προμηθεύει ήδη πολλούς μεγάλους βιομηχανικούς καταναλωτές στην Ευρώπη και τις ΗΠΑ με πράσινη ενέργεια μέσω PPAs από δικούς της ιδιόκτητους σταθμούς, όπως επίσης και από έργα ΑΠΕ τρίτων παραγωγών. Ο Olaf Lubenow, Head Commodity Solutions UK, North- & South-Europe at RWE Supply & Trading, δήλωσε: «Είμαστε ενθουσιασμένοι για την υλοποίηση μακροχρόνιων συνεργασιών με πρωτοπόρους όπως ο ΗΡΩΝ. Οι συμφωνίες είναι αποτέλεσμα της πλήρους δέσμευσης όλων των συμμετεχόντων μερών και αναδεικνύουν τη δυνατότητα προστασίας του κλίματος με όρους της αγοράς». Η ηλεκτρική ενέργεια θα παράγεται από τους φωτοβολταϊκούς σταθμούς Ορυχείο Λακκιά, Ρόδονας και Ανάργυροι 3, οι οποίοι θα κατασκευαστούν στην περιφέρεια της Δυτικής Μακεδονίας. Η επενδυτική απόφαση για αυτούς τους σταθμούς καθώς και για 2 επιπλέον σταθμούς λήφθηκε πρόσφατα από την RWE και τον εταίρο της στην Ελλάδα, ΔΕΗ Ανανεώσιμες, μέσω της κοινοπραξίας τους. Οι σχετικές εργασίες κατασκευής είναι ήδη σε εξέλιξη. Τα 5 έργα με συνολική ισχύ περίπου 210 MWp (175 MWac) προβλέπεται να είναι σε πλήρη επιχειρησιακή ετοιμότητα μέχρι το τέλος του πρώτου τριμήνου του 2024. Τα PPAs αποτελούν ένα ακόμη σημαντικό θεμέλιο του χαρτοφυλακίου εταιρικών πελατών του ΗΡΩΝΑ, ενώ συνεισφέρουν στη μακροχρόνια διατήρηση του ηγετικού ρόλου της Optimus Energy στον τομέα της σωρευτικής εκπροσώπησης σταθμών ΑΠΕ. Ταυτόχρονα, τα PPAs συνεισφέρουν στη διασφάλιση της μακροχρόνιας κερδοφόρας λειτουργίας των 3 φωτοβολταϊκών σταθμών που κατασκευάζονται στην περιοχή των πρώην ορυχείων λιγνίτη στο Αμύνταιο από την κοινοπραξία των RWE και ΔΕΗ Ανανεώσιμες."
newsit.gr,https://www.newsit.gr/megales-epixeiriseis/Play-egkainiase-apeytheias-ptisi-me-islandia-i-sxesi-me-ameriki-kai-ta-sxedia-gia-ellada/3791714/,Play: Εγκαινίασε απευθείας πτήση με Ισλανδία – Η σχέση με Αμερική και τα σχέδια για Ελλάδα,2023-06-07T11:15:38+03:00,newsit.gr,"NewsIT Μεγαλες Επιχειρησεις Play: Εγκαινιασε απευθειας πτηση με Ισλανδια – Η σχεση με Αμερικη και τα σχεδια για Ελλαδα Την πρώτη πτήση από Αθήνα με προορισμό την Ισλανδία πραγματοποίησε στις 3 Ιουνίου η PLAY, κορυφαία αεροπορική εταιρεία χαμηλού κόστους, σηματοδοτώντας την έναρξη δρομολογίων που συνδέουν απευθείας τις δύο πόλεις και με προορισμούς στις Ηνωμένες Πολιτείες και τον Καναδά. Οι πτήσεις θα εκτελούνται δύο φορές την εβδομάδα, κάθε Σάββατο και Τρίτη, μέχρι την πρώτη εβδομάδα του Ιανουαρίου 2024.  Ως διακεκριμένος υπερατλαντικός αερομεταφορέας που συνδέει την Ευρώπη και τη Βόρεια Αμερική, η PLAY λειτουργεί από τον στρατηγικά τοποθετημένο κόμβο της στο αεροδρόμιο Keflavik της Ισλανδίας. Αυτή η κεντρική τοποθεσία προσφέρει στους ταξιδιώτες εύκολη πρόσβαση μεταξύ Αθήνας και Ισλανδίας. Από την Ισλανδία, οι επιβάτες της PLAY μπορούν να μεταβούν άνετα σε τέσσερις μεγάλες πόλεις των ΗΠΑ: Νέα Υόρκη, Βοστώνη, Ουάσιγκτον και Βαλτιμόρη. Επιπλέον, οι επιβάτες της PLAY μπορούν να ταξιδέψουν στο Τορόντο του Καναδά, μέσω Ισλανδίας.  Για πρώτη φορά η PLAY «πέταξε» τον Ιούνιο του 2021 κι από τότε επέκτεινε γρήγορα τον στόλο της, από τρία αεροσκάφη Airbus A320neo σε έξι το 2022. Το 2023, σχεδιάζει να λειτουργήσει συνολικά 10 αεροσκάφη Airbus A320/321neo, ενώ ιδιαίτερα σημαντικό είναι το γεγονός ότι η μέση ηλικία των αεροσκαφών είναι μόλις 2,3 ετών. Αυτή τη στιγμή διαθέτει ένα ολοκληρωμένο δίκτυο σχεδόν 40 προορισμών. Από την έναρξη των δρομολογίων μέχρι σήμερα έχει μεταφέρει 1 εκατ. επιβάτες, με ανοδική πορεία.  Για τα σχέδια στην Ελλάδα ο Birgir Jónsson, διευθύνων σύμβουλος της PLAY Airlines δήλωσε «ενθουσιασμένος που εγκαινιάζουμε τις απευθείας πτήσεις μας από την Αθήνα προς την Ισλανδία και από εκεί προς συναρπαστικούς προορισμούς στις Ηνωμένες Πολιτείες και τον Καναδά». Όπως είπε: «Στόχος μας είναι να παρέχουμε οικονομικά, άνετα και αξέχαστα ταξίδια στους επιβάτες μας, επιτρέποντάς τους να εξερευνήσουν νέους ορίζοντες και να δημιουργήσουν όμορφες αναμνήσεις με προσιτά αεροπορικά εισιτήρια». Για την άφιξη της PLAY στην Ελλάδα η διευθύντρια Επικοινωνίας & Μάρκετινγκ του Διεθνούς Αερολιμένα Αθηνών, Ιωάννα Παπαδοπούλου, δήλωσε: «Για πρώτη φορά το αεροδρόμιο της Αθήνας αποκτά απευθείας σύνδεση με την Ισλανδία και από εκεί με προορισμούς στις ΗΠΑ και στον Καναδά, αλλά και για τους επιβάτες μας που μπορούν είτε να επιλέξουν την Ισλανδία, ένα μοναδικό προορισμό απίστευτης ομορφιάς και ενδιαφέροντος και με δυνατότητα να συνεχίσουν το υπερατλαντικό ταξίδι τους».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/athinaiki-zythopoiia-nea-ependysi-1-2-ekat-eyro-sto-ergostasio-tis-patras/3791155/,"Αθηναϊκή Ζυθοποιία: Νέα επένδυση 1,2 εκατ. ευρώ στο εργοστάσιο της Πάτρας",2023-06-06T14:39:04+03:00,newsit.gr,"NewsIT Μεγαλες Επιχειρησεις Αθηναικη Ζυθοποιια: Νεα επενδυση 1,2 εκατ. ευρω στο εργοστασιο της Πατρας Στην επέκταση της αποθήκης του εργοστασίου στην Πάτρα, με στόχο την ενίσχυση της εγχώριας εφοδιαστικής αλυσίδας και την υποστήριξη των εξαγωγών προχώρησε η Αθηναϊκή Ζυθοποιία, υλοποιώντας επένδυση της τάξης του 1,2 εκατ. ευρώ. Στις εγκαταστάσεις του εργοστασίου της Αθηναϊκής Ζυθοποιίας στην Πάτρα έχουν πλέον προστεθεί 3.000 τ.μ. ωφέλιμου χώρου, που αντιστοιχούν στην αποθήκευση 20% περισσότερων παλετών προϊόντων.  Συνολικά, στην αποθήκη του εργοστασίου απασχολούνται 60 εργαζόμενοι κατά τη διάρκεια της χρονιάς, ενώ η μονάδα εξυπηρετεί απευθείας το πελατολόγιο της εταιρείας στη Δυτική και Νότια Ελλάδα, μεγάλο μέρος της Κεντρικής και Νησιωτικής Ελλάδας και προμηθεύει στο μεγαλύτερο βαθμό τα κέντρα διανομής σε Αθήνα και Κρήτη.  Η επέκταση της αποθήκης στο εργοστάσιο της Πάτρας σηματοδοτεί ένα νέο κεφάλαιο για την εταιρεία, υποστηρίζοντας με ουσιαστικό τρόπο την παραγωγή και αποτελεσματική διανομή ενός ευρέος και διαφοροποιημένου προϊοντικού χαρτοφυλακίου σε όλη την Ελλάδα. Ταυτόχρονα, προσφέρει τις καλύτερες συνθήκες εργασίας για τους ανθρώπους της, μέσα από ένα βελτιωμένο χωροταξικό σχεδιασμό. Μεταξύ άλλων, η νέα επένδυση προσδίδει αυξημένες μακροπρόθεσμες δυνατότητες στην εταιρεία και ειδικότερα στο εργοστάσιο της Πάτρας, ισχυροποιώντας περαιτέρω τη θέση του στο δίκτυο της ΗΕΙΝΕΚΕΝ στην Ευρώπη.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Intrakat-i-monada-epeksergasias-aporrimmaton-serron-kai-i-simasia-tis-stin-prostasia-tou-perivallontos/3791129/,Intrakat: Η Μονάδα Επεξεργασίας Απορριμμάτων Σερρών και η σημασία της στην προστασία του περιβάλλοντος,2023-06-06T14:20:11+03:00,newsit.gr,"NewsIT Μεγαλες Επιχειρησεις Intrakat: Η Μοναδα Επεξεργασιας Απορριμματων Σερρων και η σημασια της στην προστασια του περιβαλλοντος Ιδιαίτερα σημαντική αποδεικνύεται η συμβολή της «Μονάδας Επεξεργασίας Απορριμμάτων Σερρών (ΜΕΑ)» στην αποκομιδή και διαχείριση σύμμεικτων απορριμμάτων, στα πρώτα χρόνια λειτουργίας της, τόσο για τον Νομό Σερρών όσο και για την ευρύτερη περιοχή της Κεντρικής Μακεδονίας. Η Μονάδα Επεξεργασίας Απορριμμάτων Σερρών, προϊόν έργου Σύμπραξης Δημοσίου & Ιδιωτικού Τομέα (ΣΔΙΤ), σχεδιάστηκε και κατασκευάστηκε από την ΣΙΡΡΑ Α.Ε. στην οποία συμμετέχουν οι εταιρείες INTRAKAT, ARCHIRODON GROUP & ENVITEC.  Εφαρμόζει στην πράξη την αρχή της κυκλικής οικονομίας στην περιοχή, με έμφαση στην ανακύκλωση και επαναχρησιμοποίηση, δίνοντας μια οργανωμένη και μελετημένη λύση στο πρόβλημα των σύμμεικτων απορριμμάτων. Σημειώνεται πως από την έναρξη λειτουργίας της ΜΕΑ Σερρών, τον Οκτώβριο του 2019, έως και το τέλος του 2022: Εισήλθαν και επεξεργάσθηκαν 180.028 τόνοι σύμμεικτων απορριμμάτων Ανακτήθηκαν και διατέθηκαν 25.780 τόνοι ανακυκλώσιμων υλικών στις γενικές κατηγορίες πλαστικών, μετάλλων και χαρτιού/χαρτονιού, ενώ, Παρήχθησαν και διατέθηκαν 24.305 τόνοι δευτερογενών προϊόντων, όπως π.χ. CLO, αδρανή και άμμος.  Το έργο κατασκευάστηκε στη θέση «Ερείπια Νεράιδας», που ανήκει στο Δήμο Ηράκλειας Σερρών, σε συνολική έκταση περίπου 57 στρεμμάτων δίπλα στον υπάρχοντα ΧΥΤΥ Σερρών. Η ΣΙΡΡΑ ΑΕ συμμετείχε στη χρηματοδότηση του έργου με το ύψος της επένδυσης να ανέρχεται σε 30 εκατ. ευρώ- ενώ έχει αναλάβει τη λειτουργία και διαχείριση της μονάδας για διάστημα 25 ετών, για λογαριασμό του Περιφερειακού ΦΟΔΣΑ Κεντρικής Μακεδονίας. Η μονάδα εφαρμόζει ένα σύγχρονο, υψηλής τεχνολογίας σύστημα διαχείρισης απορριμμάτων, από τα καλύτερα της Ευρώπης, το οποίο περιλαμβάνει τεχνολογίες μηχανικής διαλογής και βιολογικής επεξεργασίας, μέσω κομποστοποίησης. Σχεδιάστηκε και κατασκευάστηκε ώστε να παραλαμβάνει ετησίως 63.000 τόνους σύμμεικτων απορριμμάτων από τα Δημοτικά δίκτυα πράσινου κάδου των Δήμων του Νομού Σερρών και του Δήμου Κιλκίς. Από την ονομαστική δυναμικότητα των 63.000 τόνων, οι 3.000 τόνοι ετησίως είναι προδιαλεγμένα οργανικά απόβλητα. Μέσω αυτών των σύγχρονων τεχνικών, η μονάδα μειώνει τα υπολείμματα υγειονομικής ταφής σε λιγότερο από το 40% των παραγόμενων αποβλήτων, παρατείνοντας έτσι τη διάρκεια ζωής του υφιστάμενου χώρου υγειονομικής ταφής. Στην ΜΕΑ επιτυγχάνεται η ανάκτηση ανακυκλώσιμων υλικών που θα κατέληγαν στον ΧΥΤΑ, έτσι η μονάδα συνεισφέρει στους εθνικούς στόχους διαχείρισης αποβλήτων, ενώ βελτιώνει την απόδοση της χώρας μας στον τομέα διαχείρισης αποβλήτων σε ευρωπαϊκή κλίμακα. Ταυτόχρονα, προσφέρει πολλαπλά οφέλη στην ευρύτερη περιοχή των Σερρών, στην Κεντρική Μακεδονία αλλά και στην εθνική οικονομία. Συγκεκριμένα, εκτός από την περιβαλλοντικά αποδεκτή λύση διαχείρισης απορριμμάτων, στα οφέλη του έργου περιλαμβάνονται: η αποφυγή επιβολής προστίμων από την Ευρωπαϊκή Επιτροπή, η δυνατότητα άντλησης εσόδων από την παραγωγή προϊόντων τα οποία προκύπτουν από την επεξεργασία των απορριμμάτων, καθώς και η τόνωση της τοπικής απασχόλησης – έχουν ήδη δημιουργηθεί 65 άμεσες νέες θέσεις εργασίας για τη λειτουργία της μονάδας. Παράλληλα, ενισχύεται η τοπική οικονομία και τονώνεται η εμπορική δραστηριότητα της περιοχής, μέσω της πώλησης των ανακυκλώσιμων προϊόντων.Αξίζει να σημειωθεί ότι η υψηλής τεχνολογίας μονάδα αποτελεί πρότυπο, τόσο για τη Βόρεια Ελλάδα όσο και γενικότερα, και ότι μπορεί να λειτουργήσει ως εκπαιδευτικό κέντρο περιβαλλοντικής ευαισθητοποίησης για τους κατοίκους της περιοχής και, κυρίως, α τις επόμενες γενιές μέσα από εκπαιδευτικές σχολικές επισκέψεις.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/METRO-eksoikonomisi-fysikon-poron-gia-ena-viosimo-mellon/3791123/,METRO: Εξοικονόμηση Φυσικών Πόρων για ένα Βιώσιμο Μέλλον,2023-06-06T14:12:39+03:00,newsit.gr,"NewsIT Μεγαλες Επιχειρησεις METRO: Εξοικονομηση Φυσικων Πορων για ενα Βιωσιμο Μελλον Η METRO, εδώ και 8 χρόνια, έχει σχεδιάσει και υλοποιεί με συνέπεια ένα ολοκληρωμένο στρατηγικό πλάνο ανάπτυξης, προσανατολισμένο στη Βιωσιμότητα με συνεχείς επενδύσεις για τη μείωση του περιβαλλοντικού της αποτυπώματος. Με σεβασμό στο περιβάλλον και τον άνθρωπο έχει αναλάβει τη μεγάλη δέσμευση να πετύχει την ενεργειακή ουδετερότητα των εγκαταστάσεών της έως το 2027. Η Παγκόσμια Ημέρα Περιβάλλοντος, φέτος, συνοδεύτηκε από το μήνυμα «Νικήστε την πλαστική ρύπανση – Beat Plastic Pollution» δίνοντας την ευκαιρία για ακόμη μεγαλύτερη κινητοποίηση και αυτοδέσμευση, με στόχο την εξοικονόμηση φυσικών πόρων και την αύξηση της ανακύκλωσης.  Κάνοντας έναν απολογισμό των δράσεων της για το 2022, η METRO (My market και METRO Cash & Carry) ανακύκλωσε: Επιπλέον, με τις δωρεές τροφίμων σε φορείς και ιδρύματα, η εταιρεία κατάφερε να διασώσει 106 τόνους τροφίμων.  Μέσω της ανακύκλωσης, διαφορετικά υλικά προωθούνται για να χρησιμοποιηθούν ξανά με τις αρχές της κυκλικής οικονομίας, δημιουργώντας προστιθέμενη αξία. Μόνο από την ανακύκλωση υλικών αποφεύχθηκαν εκπομπές διοξειδίου του άνθρακα (CO2) περίπου 8,5 τόνων. Τέλος, η εταιρεία επανασχεδιάζει τις συσκευασίες των Private Label προϊόντων της, με στόχο την περαιτέρω μείωση του πλαστικού. Στη δέσμευση και στο ουσιαστικό έργο εξοικονόμησης φυσικών πόρων, η METRO δεν είναι μόνη της. Σε συνεργασία με προμηθευτές, με κοινό όραμα και αξίες για την προστασία του περιβάλλοντος, πραγματοποιούνται στοχευμένες ενέργειες καθαρισμών αλσυλλίων, ακτών και βυθού, καθώς και άλλων δράσεων, σε όλη την Ελλάδα, με τη συμμετοχή εθελοντών εργαζομένων των καταστημάτων My market και METRO Cash & Carry, στις επιμέρους πόλεις. Η METRO επιστρέφει διαχρονικά αξία στις τοπικές κοινωνίες όπου δραστηριοποιείται, λειτουργεί σε έναν τομέα ζωτικής σημασίας για την κοινωνία, το λιανεμπόριο τροφίμων και στηρίζει τη θετική της πορεία στο τρίπτυχο «Επενδύσεις – Αειφορία – Ανάπτυξη» στον δρόμο για την πράσινη μετάβαση.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Star-Alliance-enas-ellinas-epikefalis-tou-megalyterou-aeroporikou-kolossou-ston-kosmo-poios-einai-o-theodoros-panagiotoulias/3790868/,Star Alliance: Ένας Έλληνας επικεφαλής του μεγαλύτερου αεροπορικού κολοσσού στον κόσμο – Ποιος είναι ο Θεόδωρος Παναγιωτούλιας,2023-06-06T10:40:04+03:00,newsit.gr,"NewsIT Μεγαλες Επιχειρησεις Ενας Ελληνας επικεφαλης της Star Alliance, του μεγαλυτερου αεροπορικου κολοσσου στον κοσμο - Ποιος ειναι ο Θεοδωρος Παναγιωτουλιας Ένας Έλληνας, ο Θεόδωρος Παναγιωτούλιας, είναι ο νέος Διευθύνων Σύμβουλoς της Star Alliance, του πρώτου και μεγαλύτερου παγκόσμιου «κολοσσού» αεροπορικών εταιρειών στον κόσμο. Ο Θεόδωρος Παναγιωτούλιας ανέλαβε το «τιμόνι» της Star Alliance (στην οποία ανήκει και η Aegean) έχοντας περισσότερα από 25 χρόνια διεθνούς εμπειρίας στις αεροπορικές εταιρείες και τον κλάδο των αερομεταφορών. Προέρχεται από την Hawaiian Airlines, στην οποία διετέλεσε από το 2014, Ανώτερος Αντιπρόεδρος Παγκόσμιων Πωλήσεων και Συμμαχιών. Προηγουμένως, ο κ. Παναγιωτούλιας ήταν Αντιπρόεδρος και Γενικός Διευθυντής στο κομμάτι Asia – Pacific, στον πάροχο ηλεκτρονικών συστημάτων αεροπορικών κρατήσεων για ταξιδιωτικά πρακτορεία Sabre Corporation, ενώ είναι και βετεράνος της American Airlines, όπου κατείχε διάφορες εμπορικές, επιχειρησιακές και διοικητικές θέσεις.  «Εκ μέρους του διοικητικού συμβουλίου της Star Alliance, θα ήθελα να συγχαρώ τον Θεόδωρο, για τον ορισμό του ως Διευθύνων Σύμβουλο της Star Alliance», δήλωσε ο Scott Kirby, Διευθύνων Σύμβουλος της United Airlines και Πρόεδρος του Ανώτατου Εκτελεστικού Συμβουλίου της Star Alliance. «Η διεθνής εμπορική και αεροπορική εμπειρία του Θεόδωρου του έδωσε εις βάθος γνώσεις και εμπειρία για τις προκλήσεις που καλείται να αντιμετωπίσει ο κλάδος μας σήμερα, καθώς και τη δυνατότητα να εντοπίζει και να αξιοποιεί τις ευκαιρίες που παρουσιάζονται. Πιστεύω, ότι είναι το κατάλληλο πρόσωπο για να οδηγήσει τη Star Alliance στην επόμενη μέρα.»  «Η Star Alliance συνδέει τον κόσμο», δήλωσε ο κ. Παναγιωτούλιας  «Περισσότεροι από 200 εκατομμύρια επιβάτες ταξιδεύουν με τις 26 αεροπορικές εταιρείες-μέλη της κάθε χρόνο, σε περισσότερες από 16.000 πτήσεις κάθε μέρα. Η Συμμαχία ηγήθηκε, επίσης, της επανάστασης για την προώθηση μιας απρόσκοπτης εμπειρίας επιβατών. Είναι τιμή μου που επιλέχθηκα να ηγηθώ της ομάδας της Star Alliance και να συνεργαστώ απευθείας με τους 26 αερομεταφορείς-μέλη μας, καθώς συνεχίζουμε να καινοτομούμε ως η κορυφαία αεροπορική συμμαχία στον κόσμο». Ο κ. Παναγιωτούλιας θα διαδεχθεί την Charlotta Wieland, η οποία έχει αποσπαστεί από τη SAS – Scandinavian Airlines, για να υπηρετήσει ως προσωρινή Διευθύνων Σύμβουλος της Star Alliance από τον Ιανουάριο του 2023. Με την ανάληψη των καθηκόντων του κ. Παναγιωτούλια, η κα Wieland θα επιστρέψει στη SAS και θα επανενταχθεί στο Διοικητικό Συμβούλιο της Star Alliance ως εκπρόσωπος της SAS. Ο κ. Παναγιωτούλιας αναμένεται να αναλάβει τα νέα του καθήκοντα τους προσεχείς μήνες. Εκ μέρους της Star Alliance και των αερομεταφορέων-μελών της, θα ήθελα να ευχαριστήσω την Charlotta για τη θητεία της στη Star Alliance ως προσωρινή Διευθύνων Σύμβουλο και να την καλωσορίσω πίσω στη θέση της στο Διοικητικό Συμβούλιο της Συμμαχίας», δήλωσε ο κ. Kirby. Η Star Alliance ανακηρύχθηκε ως η καλύτερη αεροπορική συμμαχία στον κόσμο από τη Skytrax, για το 2022. Στόχος της είναι να δίνει τη δυνατότητα στους τακτικούς διεθνείς ταξιδιώτες να απολαμβάνουν μια απρόσκοπτη, υψηλής ποιότητας ταξιδιωτική εμπειρία που παρέχεται από τους 26 αερομεταφορείς-μέλη της, σε ένα εκτεταμένο παγκόσμιο δίκτυο, καθώς και να τους επιβραβεύει με ξεχωριστά προνόμια και υπηρεσίες. Το 2022, η Συμμαχία γιόρτασε την 25η επέτειό της ως η διεθνής αεροπορική συμμαχία που μετρά τα περισσότερα χρόνια λειτουργίας. Σηματοδότησε, επίσης, σημαντικά ορόσημα, συμπεριλαμβανομένου του λανσαρίσματος της πρώτης πιστωτικής κάρτας αεροπορικής συμμαχίας στον κόσμο σε συνεργασία με την HSBC Australia και τη διαμόρφωση ενός μοντέλου μετακίνησης που αξιοποιεί περισσότερα από ένα μέσα ταξιδιού, το οποίο επεκτείνει το δίκτυο της Συμμαχίας πέρα από τα αεροπορικά ταξίδια σε άλλα οικοσυστήματα μεταφορών, όπως τα σιδηροδρομικά δίκτυα.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/mikroi-thisayroi-ta-proionta-pop-kai-pgo-presveytes-tis-elladas-oloklirothike-trietes-eyropaiko-programma/3788908/,Μικροί Θησαυροί: Τα προϊόντα ΠΟΠ και ΠΓΟ πρεσβευτές της Ελλάδας – Ολοκληρώθηκε τριετές ευρωπαϊκό πρόγραμμα,2023-06-02T19:40:15+03:00,newsit.gr,"NewsIT Μεγαλες Επιχειρησεις Μικροι Θησαυροι: Τα προιοντα ΠΟΠ και ΠΓΟ πρεσβευτες της Ελλαδας – Ολοκληρωθηκε τριετες ευρωπαικο προγραμμα Πρωταγωνιστικό ρόλο στην προβολή της χώρας μας διαδραματίζουν τρόφιμα και οίνοι της ελληνικής γης με Προστατευόμενη Ονομασία Προέλευσης (Π.Ο.Π) και Προστατευόμενη Γεωγραφική Ένδειξη (Π.Γ.Ο). Φέτα, γραβιέρα, ασύρτικο και άλλα. Φέτα Π.Ο.Π., γραβιέρα Π.Ο.Π. Κρήτης και Νάξου, ξινομυζήθρα Π.Ο.Π. Κρήτης, ελαιόλαδο Π.Ο.Π. Μυλοποτάμου και Σητείας Λασιθίου Κρήτης, ελαιόλαδο Π.Ο.Π. Καλαμάτας, κορινθιακή σταφίδα Π.Ο.Π. Βόστιτσας, πατάτα Προστατευόμενης Γεωγραφικής Ένδειξης (Π.Γ.Ε). Νάξου, κρασί Ασύρτικο, φάβα και τοματάκι Π.Ο.Π. Σαντορίνης, αλλά και κρασί Αγιωργίτικο Π.Ο.Π. Νεμέας, είναι πρωταγωνιστές του γαστρονομικού πλούτου της χώρας και του τριετούς Ευρωπαϊκού Προγράμματος «Μικροί Θησαυροί της Ευρώπης» της νέας ΠΑΣΕΓΕΣ, που μόλις ολοκληρώθηκε.   Τα προϊόντα Π.Ο.Π. και Π.Γ.Ε. αποτελούν μια ισχυρότερη μορφή γεωγραφικής ένδειξης που προσδιορίζει προϊόντα που προέρχονται από μια συγκεκριμένη γεωγραφική περιοχή, όπου η ποιότητα και τα χαρακτηριστικά του προϊόντος αποδίδονται ουσιαστικά ή αποκλειστικά στο γεωγραφικό του περιβάλλον, συμπεριλαμβανομένων των φυσικών και ανθρώπινων παραγόντων. Τα οφέλη τους είναι πολλαπλά όπως:  1. Διατήρηση της Πολιτιστικής Κληρονομιάς: Τα προϊόντα Π.Ο.Π. και Π.Γ.Ε. αντικατοπτρίζουν τις πολιτιστικές και παραδοσιακές πρακτικές συγκεκριμένων περιοχών, διατηρώντας την τοπική κληρονομιά και γνώση. 2. Διασφάλιση ποιότητας και γνησιότητας: Η προστασία που παρέχεται από τα Π.Ο.Π. και Π.Γ.Ε. προϊόντα διασφαλίζει τους καταναλωτές ότι το προϊόν που αγοράζουν είναι γνήσιο και συγκεκριμένου προτύπου, με βάση τη συγκεκριμένη γεωγραφική του προέλευση. 3. Προώθηση της Αγροτικής Ανάπτυξης: Οι ετικέτες Π.Ο.Π. και Π.Γ.Ε. μπορούν να τονώσουν τις τοπικές οικονομίες και την αγροτική ανάπτυξη υποστηρίζοντας παραδοσιακές γεωργικές πρακτικές και τονώνοντας τον τουρισμό. 4. Διαφοροποίηση αγοράς: Οι ετικέτες Π.Ο.Π. και Π.Γ.Ε. δημιουργούν μοναδικές προτάσεις πώλησης για τους παραγωγούς, διαφοροποιώντας τα προϊόντα τους στην αγορά και παρέχοντας ανταγωνιστικό πλεονέκτημα. 5. Εμπιστοσύνη Καταναλωτή: Η επισήμανση των ετικετών Π.Ο.Π. & Π.Γ.Ε. επιτρέπει στους καταναλωτές να κάνουν ενημερωμένες επιλογές με βάση τη φήμη και την ποιότητα που συνδέονται με μια συγκεκριμένη περιοχή, ενισχύοντας την εμπιστοσύνη και την εμπιστοσύνη στα προϊόντα που αγοράζουν.  Οι μοναδικές ιδιότητες των παραπάνω προϊόντων, η ευελιξία που προσφέρουν στη δημιουργία γευστικών πιάτων και η συμβολή τους στην προβολή της χώρας μας στο εξωτερικό, παρουσιάστηκαν σε ειδική εκδήλωση που πραγματοποιήθηκε στον χώρο δεξιώσεων του Bar-Restaurant Balthazar, με αφορμή την ολοκλήρωση του τριετούς Ευρωπαϊκού Προγράμματος «Μικροί Θησαυροί της Ευρώπης» της νέας ΠΑΣΕΓΕΣ. Την εκδήλωση προλόγισε η γ.γ. του Υπουργείου Αγροτικής Ανάπτυξης κα Χριστιάνα Καλογήρου όπου έδωσε ιδιαίτερη έμφαση στην ανάπτυξη της Συνεταιριστικής συνείδησης, καθώς και στη διάδοση των αξιών που πρεσβεύει. Επιπλέον, αναφέρθηκε στα Π.Ο.Π & Π.Γ.Ε. προϊόντα, όπου ο τρόπος παραγωγής τους και οι ιδιαίτερες συνθήκες καλλιέργειας τους, συμβάλλουν τα μέγιστα για την αναβάθμιση και την ανάπτυξη του πρωτογενή αγροτικού τομέα. Από την πλευρά του, ο πρόεδρος της ΝΕΑΣ ΠΑΣΕΓΕΣ Παύλος Σατολιάς και ο πρόεδρος της ΕΑΣ Νάξου Δημήτρης Καπούνης, μίλησαν με υπερηφάνεια για τον παραδοσιακό τρόπο παραγωγής προϊόντων υψηλής ποιότητας, που τιμούν την ελληνική κληρονομιά. Συζήτησαν επίσης για τα διατροφικά οφέλη που συνδέονται με το κάθε προϊόν και τη μοναδικότητα που προσφέρουν στα καθημερινά γεύματα. Οι εκπρόσωποι των συνεταιρισμών ευχαρίστησαν όλους όσους παραβρέθηκαν σε αυτή την ενημερωτική εκδήλωση και γνώρισαν καλύτερα τα παραδοσιακά ελληνικά Π.Ο.Π. και Π.Γ.Ε. προϊόντα. Στόχος τους είναι να συνεχίσουν να παρέχουν υλικά υψηλής ποιότητας σε όλη την Ελλάδα και όχι μόνο, για πολλά χρόνια ακόμα. Να σημειωθεί, ότι το πρόγραμμα προώθησης «Μικροί Θησαυροί της Ευρώπης», υλοποιήθηκε με την υποστήριξη της Ευρωπαϊκής Επιτροπής και την σφραγίδα «Enjoy it’s from Europe», δίνοντας την ευκαιρία να γνωρίσουμε καλύτερα τα προϊόντα Π.Ο.Π. και Π.Γ.Ε. και να ενημερωθούμε και για τους συνεταιρισμούς παραγωγών ανά την Ελλάδα. Η ΝΕΑ ΠΑΣΕΓΕΣ έχει ως στόχο τη διάδοση του θεσμού των συνεταιρισμών και την ανάπτυξη της συνεταιριστικής συνείδησης.    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Deal-sta-anapsyktika-i-SMERC-tou-nikolaou-karamouzi-ependyse-stin-epsa-ti-dilonei-i-vikos-katoxos-tou-25/3788842/,Deal στα αναψυκτικά: Η SMERC του Νικόλαου Καραμούζη επένδυσε στην ΕΨΑ – Τι δηλώνει η Βίκος κάτοχος του 25%,2023-06-02T18:03:55+03:00,newsit.gr,"NewsIT Μεγαλες Επιχειρησεις Deal στα αναψυκτικα: Η SMERC του Νικολαου Καραμουζη επενδυσε στην ΕΨΑ – Τι δηλωνει η Βικος κατοχος του 25% Στην ιστορική εταιρεία αναψυκτικών ΕΨΑ επένδυσε το Επενδυτικό Ταμείο SMERemedium Cap (SMERC), με πρόεδρο τον Νικόλαο Καραμούζη, στο πλαίσιο της στρατηγικής της για επενδύσεις σε μεσαίου μεγέθους ελληνικές παραγωγικές επιχειρήσεις με ισχυρές προοπτικές ανάπτυξης και ανάκαμψης εργασιών. Όπως ανακοινώνει, ο νέος επενδυτής, πρόθεση μεταξύ άλλων αποτελεί η αναβάθμιση της παραγωγικής δυναμικότητας μέσω επενδυτικού προγράμματος και η ανάπτυξη του δικτύου πωλήσεων με σκοπό την ισχυροποίηση του brand αναψυκτικών ΕΨΑ.  Με αφορμή την είσοδο του νέου επενδυτή, η Ηπειρωτική Βιομηχανία ΒΙΚΟΣ, που κατέχει το 25% στην ΕΨΑ προχώρησε στην εξής ανακοίνωση: Η οικογένεια Σεπετά καλωσορίζει τη στρατηγική επένδυση του επενδυτικού ταμείου SMERC, στην ΕΨΑ. Η εξέλιξη αυτή σηματοδοτεί μια νέα – πιο ελπιδοφόρα μέρα για την ιστορική αυτή εταιρεία, στην ανάπτυξη της οποίας πάντα πιστεύαμε. Με σταθερή αυτή την πίστη, θα συνεχίσουμε να έχουμε αμείωτο το επενδυτικό μας ενδιαφέρον στην ΕΨΑ, θα διατηρήσουμε τη θέση μας και θα παραμείνουμε στο επενδυτικό σχήμα, προσηλωμένοι στις σταθερές αρχές και αξίες που μας συνοδεύουν διαχρονικά. Ο κλάδος χρειάζεται βιώσιμες εταιρείες που θα αναπτύσσονται, θα παρέχουν ποιοτικά προϊόντα και θα συμβάλλουν στην περιφερειακή ανάπτυξη της χώρας.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/komviki-sti-filosofia-kai-leitourgia-tis-Sunlight-Group-i-energeiaki-metavasi/3788797/,Κομβική στη φιλοσοφία και λειτουργία της Sunlight Group η ενεργειακή μετάβαση,2023-06-02T17:51:37+03:00,newsit.gr,"NewsIT Μεγαλες Επιχειρησεις Κομβικη στη φιλοσοφια και λειτουργια της Sunlight Group η ενεργειακη μεταβαση Η Παγκόσμια Ημέρα Περιβάλλοντος εορτάζεται κάθε χρόνο στις 5 Ιουνίου, και έχει καταστεί σαφές πως κάθε κλάδος της παγκόσμιας οικονομίας απειλείται από τις αρνητικές επιπτώσεις της κλιματικής αλλαγής – είτε άμεσα είτε έμμεσα. Για αυτό και η Ευρωπαϊκή Ένωση έχει θέσει στόχο την επίτευξη της κλιματικής ουδετερότητας έως το 2050, έναν πραγματικά φιλόδοξο στόχο που απαιτεί τομές για να υλοποιηθεί. Η Sunlight Group Συστήματα Αποθήκευσης Ενέργειας αναγνωρίζει την επείγουσα ανάγκη μετάβασης προς καθαρές ενεργειακές λύσεις και διαδραματίζει ουσιαστικό ρόλο στην επίτευξη του στόχου για κλιματική ουδετερότητα. Η εταιρεία βρίσκεται στην πρώτη γραμμή παραγωγής καινοτόμων μπαταριών μολύβδου-οξέος και ιόντων λιθίου για ηλεκτρικά βιομηχανικά οχήματα (κλαρκ, ανυψωτικά και άλλα οχήματα του κλάδου της ενδοεφοδιαστικής αλυσίδας) και για συστήματα αποθήκευσης ενέργειας που παράγεται από ανανεώσιμες πηγές Λύσεις που συμβάλλουν όχι μόνο στη χρήση της καθαρής ενέργειας, αλλά και στην απαλλαγή των βιομηχανιών από τον άνθρακα και στη μείωση των εκπομπών αερίων του θερμοκηπίου. Σε αυτό το πλαίσιο και ως μια εταιρεία με όραμα να παράγει καινοτόμες ενεργειακές λύσεις που προστατεύουν τον πλανήτη από την κλιματική αλλαγή, η Sunlight έχει αναπτύξει και υπηρετεί μία εταιρική στρατηγική άρρηκτα συνδεδεμένη με τη βιώσιμη ανάπτυξη. Προς αυτή την κατεύθυνση, συνυπέγραψε και το Οικουμενικό Σύμφωνο των Ηνωμένων Εθνών που αποτελεί και τη μεγαλύτερη εταιρική πρωτοβουλία για τη βιωσιμότητα στον κόσμο. Η Sunlight Group υιοθετεί μια ολοκληρωμένη προσέγγιση στις δραστηριότητές της, η οποία περιλαμβάνει όλα τα στάδια του κύκλου ζωής του προϊόντος. Από τη σύλληψη και το σχεδιασμό, έως την έρευνα και την ανάπτυξη, την προμήθεια και διαχείριση των πρώτων υλών, την κατασκευή και διανομή των προϊόντων, η εταιρεία διασφαλίζει ότι η βιωσιμότητα ενσωματώνεται σε κάθε βήμα. Με τον εξορθολογισμό και την ενσωμάτωση των διαδικασιών, η Sunlight Group μεγιστοποιεί τη χρήση των πολύτιμων φυσικών πόρων και δίνει έμφαση στην υπεύθυνη χρήση των υλικών σε όλο το εύρος της εφοδιαστικής της αλυσίδας. Αυτή η ολιστική προσέγγιση επιτρέπει στην εταιρεία να επιτύχει λειτουργική αριστεία, τηρώντας παράλληλα τις αρχές της αειφορίας. H έννοια της κυκλικής οικονομίας επικεντρώνεται στη διατήρηση των πόρων και στη χρήση τους για όσο το δυνατόν μεγαλύτερο χρονικό διάστημα, αξιοποιώντας στο μέγιστο δυνατό την αξία τους και στη συνέχεια στην ανάκτηση των χρήσιμων υλικών τους και μετά το τέλος του κύκλου ζωής τους. Θέτοντας την έννοια της κυκλικής οικονομίας στο επίκεντρο της δραστηριότητας της, η εταιρεία έχει δημιουργήσει τη μονάδα ανακύκλωσης μολύβδου Sunlight Recycling στην Κομοτηνή. Η μονάδα λειτουργεί από το 2014, φέρει πιστοποίηση EMAS (Eco-Management and Audit Scheme) από το Σύστημα Οικολογικής Διαχείρισης και Ελέγχου της ΕΕ, και θεωρείται διεθνώς ως πρότυπο για την ανακύκλωση μπαταριών μολύβδου. Είναι από τις πιο σύγχρονες τεχνολογικά και περιβαλλοντικά μονάδες του είδους της και συγκαταλέγεται στους μεγαλύτερους παραγωγούς δευτερογενούς μολύβδου. Το εργοστάσιο ευθυγραμμίζεται με βέλτιστες πρακτικές του εξωτερικού και καταγράφει σχεδόν μηδενικές εκπομπές, πολύ χαμηλότερες από τα όρια της νομοθεσίας. Το εργοστάσιο ανακύκλωσης της Sunlight στην Κομοτηνή, με ετήσια παραγωγική δυναμικότητα 45.000 τόνους μόλυβδου, καλύπτει σήμερα το 50% των παραγωγικών αναγκών της Sunlight Group σε πρώτη ύλη. Δυναμικότητα που πρόκειται ως το 2025 να υπερδιπλασιαστεί σε 100.000 τόνους μολύβδου, χάρη σε σημαντικές επενδύσεις σε υποδομές, εξοπλισμό και προσωπικό. Παράλληλα η εταιρεία έχει θέσει ως στόχο της μέχρι το 2030 να καλύπτει το 85% των αναγκών της σε επίπεδο πρώτων υλών μολύβδου, ενισχύοντας περαιτέρω την καθετοποίηση της παραγωγής και την εξασφάλιση της εφοδιαστικής της αλυσίδας. Η καθετοποίηση της παραγωγής είναι κομβικός στόχος της Sunlight Group. Στο πλαίσιο αυτό, επενδύεισημαντικά για να καλύπτει πλήρως τα στάδια της παραγωγικής διαδικασίας στους τομείς όπου δραστηριοποιείται: Από την προμήθεια της πρώτης ύλης μέσω ανακύκλωσης, στην κατασκευή του στοιχείου για τις μπαταρίες μολύβδου και λιθίου, στη συναρμολόγηση των στοιχείων σε μπαταρίες με απάρτια που επίσης παράγονται in-house, στην ανάπτυξη λογισμικών και ηλεκτρονικών συστημάτων, και στην υποστήριξη του τελικού προϊόντος με φορτιστές και λύσεις IoT ιδίας κατασκευής. Ο στόχος αυτός έχει επιτευχθεί στα προϊόντα τεχνολογίας μολύβδου, χάρη στη λειτουργία της SunlightRecycling στην Κομοτηνή. Σε ό,τι αφορά τις μπαταρίες μολύβδου-οξέος, η εταιρεία καλύπτει όλη την αλυσίδα αξίας εντός των εγκαταστάσεών της σε Ελλάδα και εξωτερικό με παραγωγή των στοιχείων στο βιομηχανικό συγκρότημα της Ξάνθης. Παραγωγή και προμήθεια εξαρτημάτων από τη θυγατρική Sunlight Technosystemsστο Κιλκίς. Συναρμολόγηση των στοιχείων σε ολοκληρωμένες μπαταρίες στις εξειδικευμένες μονάδες στην Ξάνθη, την Ιταλία και τις ΗΠΑ. Και παράδοση του τελικού προϊόντος στον πελάτη μέσω εκτεταμένου δικτύου πωλήσεων με φορτιστή – επίσης παραγωγής Sunlight, στην εξειδικευμένη μονάδα παραγωγής φορτιστών στην Ιταλία. Βασική επιδίωξη της εταιρείας στο μέλλον είναι να καθετοποιηθεί πλήρως και η αντίστοιχη παραγωγή στην τεχνολογία λιθίου. Προς αυτήν την κατεύθυνση, η Sunlight επενδύει δυναμικά σε εγκαταστάσεις και εξοπλισμό. Δημιουργεί εξειδικευμένες μονάδες παραγωγής λύσεων ιόντων λιθίου. Εγκαθιστά γραμμές συναρμολόγησης μπαταριών ιόντων λιθίου υψηλού αυτοματισμού. Σχεδιάζει γραμμές παραγωγής αποκλειστικά αφιερωμένες στα συστήματα αποθήκευσης ενέργειας. Και βέβαια, επενδύει σε ανθρώπινο δυναμικό. Οι 200 και πλέον ειδικοί που απαρτίζουν την εξειδικευμένη επιστημονική ομάδα της Sunlight εργάζονται στην πιλοτική γραμμή παραγωγής στοιχείων λιθίου που λειτουργεί στην Ξάνθη, την πιλοτική μονάδα ανακύκλωσης λιθίου ReLiFe στις ίδιες εγκαταστάσεις και στα υπόλοιπα τέσσερα κέντρα Έρευνας & Ανάπτυξης της εταιρείας. Με απώτερο στόχο τη δημιουργία ενός πραγματικού Gigafactory στοιχείων λιθίου σε ελληνικό έδαφος που θα συμβάλλει ακόμη περισσότερο στην ενεργειακή μετάβαση και ασφάλεια."
newsit.gr,https://www.newsit.gr/megales-epixeiriseis/ellaktor-veltiomeno-3mino-anektelesto-2-7-dis-eyro-kai-nea-erga-se-energeia-aporrimmata-kai-akinita/3788708/,"Ελλάκτωρ: Βελτιωμένο 3μηνο, ανεκτέλεστο 2,7 δισ. ευρώ και νέα έργα σε ενέργεια απορρίμματα και ακίνητα",2023-06-02T15:57:43+03:00,newsit.gr,"NewsIT Μεγαλες Επιχειρησεις Ελλακτωρ: Βελτιωμενο 3μηνο, ανεκτελεστο 2,7 δισ. ευρω και νεα εργα σε ενεργεια απορριμματα και ακινητα Αυξημένος κατά 2% στα 205 εκατ. ευρώ εμφανίζεται ο κύκλος εργασιών του ομίλου Ελλάκτωρ το πρώτο τρίμηνο 2023, ενώ, η σε συνολικό επίπεδο μείωση κατά 7% σε σχέση με την αντίστοιχη περίοδο πέρυσι, οφείλεται στη μη ενσωμάτωση πλέον του κλάδου Ανανεώσιμων Πηγών Ενέργειας (ΑΠΕ), η πώληση του οποίου ολοκληρώθηκε τον Δεκέμβριο του 2022. Αντίστοιχα, τα κέρδη προ φόρων τόκων και αποσβέσεων (EBITDA) του ομίλου ΕΛΛΑΚΤΩΡ για το πρώτο τρίμηνο 2023 διαμορφώθηκαν στα 39 εκατ. ευρώ.  Μετά την 31η Μαρτίου σημειώθηκαν πολλές εξελίξεις σε όλους τους τομείς που δραστηριοποιείται ο όμιλος: Έχει ξεκινήσει η εγκατάσταση φωτοβολταϊκών συστημάτων 3MW στη μονάδα διαχείρισης απορριμμάτων της Δυτικής Μακεδονίας. Η παραγόμενη ενέργεια θα αξιοποιηθεί με την αρχή του zero feed-in. Η επένδυση πραγματοποιείται από την θυγατρική εταιρεία ΕΔΑΔΥΜ ΜΑΕ, η οποία είναι κατά 100% ιδιοκτησία της.  Επίσης, με απόφαση του Συμβουλίου της Επικρατείας, η ΗΛΕΚΤΩΡ, μέσω ομάδας οικονομικών φορέων στην οποία συμμετέχει κατά 80%, είναι ο μοναδικός διαγωνιζόμενος για την υλοποίηση της μονάδας επεξεργασίας απορριμμάτων στην περιοχή Χερσόνησος (Περιφέρεια Κρήτης). Το έργο έχει προϋπολογισμό κατασκευής €21,5 εκατ., και προϋπολογισμό λειτουργίας (3 έτη) €12,4 εκατ., συν δικαίωμα προαίρεσης (3 έτη) €12,4 εκατ. Η ΗΛΕΚΤΩΡ ΑΕ υπέγραψε σύμβαση για έργο ύψους €3 εκατ., για την κατασκευή χώρου υγειονομικής ταφής υπολειμμάτων (ΧΥΤΥ) και μονάδας κομποστοποίησης στη Μήλο. Επιπρόσθετα, η εταιρεία αναδείχθηκε προσωρινός ανάδοχος για έργα συνολικού προϋπολογισμού €89,25 εκατ. συν ΦΠΑ, εκτός από τα προαιρετικά δικαιώματα (μερίδιο της εταιρείας €48,25 εκατ.), ενώ κατακυρώθηκε έργο ύψους €41,6 εκατ., εκτός από τα προαιρετικά δικαιώματα που θα αναληφθούν μέσω κοινοπρακτικού σχήματος με συμμετοχή της εταιρείας 50%. Επιπλέον, η ΗΛΕΚΤΩΡ ΑΕ υπέβαλε προσφορές για τις μονάδες διαχείρισης απορριμμάτων στην Κέρκυρα και την Αχαΐα. Ο κλάδος της Ανάπτυξης Ακινήτων εμφάνισε το πρώτο τρίμηνο 2023 έσοδα ύψους 2,5 εκατ. ευρώ, έναντι ποσού 2,1 εκατ. την αντίστοιχη περίοδο 2022, σημειώνοντας αύξηση κατά 19,3%. Τα κέρδη προ τόκων, αποσβέσεων και φόρων (EBITDA) του 1ου τριμήνου του 2023 διαμορφώθηκαν σε €1,8 εκατ., έναντι €1,7 εκατ. την αντίστοιχη περίοδο πέρυσι και τα αποτελέσματα εκμετάλλευσης (EBIT) ανήλθαν σε €1,4 εκατ., τα ίδια περίπου με την αντίστοιχη περίοδο πέρυσι (€1,2 εκατ.). Η εταιρεία Γυαλού Εμπορική και Τουριστική ΑΕ, θυγατρική της REDS, ανακοίνωσε την υπογραφή κοινού εξασφαλισμένου ομολογιακού δανείου ύψους €71,4 εκατ., με την Εθνική Τράπεζα της Ελλάδος. Το δάνειο αυτό προορίζεται για την αναχρηματοδότηση υφιστάμενων δανείων με πιο ευνοϊκούς όρους και για την εκ νέου χρηματοδότηση των επενδυτικών πλάνων του ομίλου. Επίσης, η εταιρεία έχει μισθώσει το 99% του εμπορικού κέντρου “Smart Park” στην περιοχή Γυαλού, Σπάτα Αττικής, με συνολική επιφάνεια περίπου 53.000 τ.μ. Τον Φεβρουάριο του 2023, η REDS αγόρασε επίσης όμορα οικόπεδα στην ίδια περιοχή, με σκοπό την ανάπτυξη συμπληρωματικών δράσεων για την αύξηση της επισκεψιμότητας του πάρκου. Τέλος, η REDS ολοκλήρωσε συναλλαγές πώλησης ακινήτων στη Ρουμανία και αναμένεται να υλοποιήσει ένα επενδυτικό σχέδιο ύψους 350 εκατ. ευρώ, σε διάφορες περιοχές.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Jysk-konta-sta-100-ekat-eyro-tha-diamorfothoun-oi-poliseis-to-2023-ti-leei-sto-newsit-gr-o-kostas-dimopoulos/3788702/,Jysk: Κοντά στα 100 εκατ. ευρώ θα διαμορφωθούν οι πωλήσεις το 2023 – Τι λέει  στο newsit.gr ο Κώστας Δημόπουλος,2023-06-02T15:51:58+03:00,newsit.gr,"NewsIT Μεγαλες Επιχειρησεις Jysk: Κοντα στα 100 εκατ. ευρω θα διαμορφωθουν οι πωλησεις το 2023 – Τι λεει στο newsit.gr ο Κωστας Δημοπουλος Ιδιαίτερα ικανοποιητική είναι η φετινή χρονιά για την δανέζικη αλυσίδα καταστημάτων με είδη σπιτιού JYSK, καθώς όπως αναφέρει στο newsit.gr ο διευθυντής πωλήσεων και μάρκετινγκ Κώστας Δημόπουλος οι πωλήσεις αναμένεται να φθάσουν τα 100 εκατ. ευρώ. Στην τελευταία χρήση, οι πωλήσεις της Jysk Ελλάδας ανήλθαν στα 82,2 εκατ. ευρώ και τα προ φόρων και τόκων κέρδη (ΕΒΙΤ) στα 9,1 εκατ. ευρώ, αποτελώντας για την εταιρεία χρονιά ρεκόρ. Ο μεγαλύτερος τζίρος προήλθε από στρώματα, έπιπλα, είδη σπιτιού και διακόσμησης.  Αναφορικά με το πλάνο ανάπτυξης, ο κ. Δημόπουλος ανέφερε ότι τα αμέσως επόμενα καταστήματα που θα ανοίξουν μέχρι τέλος Αυγούστου, βρίσκονται στο Ταύρο και το Μαρκόπουλο. Στην παρούσα φάση το δίκτυο αριθμεί στην Ελλάδα 54 καταστήματα, ενώ η εταιρεία απασχολεί 500 άτομα προσωπικό, με ανοδική πορεία στον τομέα των προσλήψεων. Σε παγκόσμιο επίπεδο, ο όμιλος JYSK, διαθέτει συνολικά πάνω από 3.200 καταστήματα σε 48 χώρες Σύμφωνα με το πλάνο ανάπτυξης, η διοίκηση επιδιώκει το άνοιγμα νέων καταστημάτων στη χώρα μας, ωστόσο η δυσκολία ανεύρεσης των κατάλληλων σημείων πώλησης, ευθύνεται για τον περιορισμό στην ταχύτητα υλοποίησης των σχεδίων που αφορούν την επέκταση. Όσον αφορά τη διεθνή δραστηριότητα του ομίλου, πρόσφατα εισήλθε για πρώτη φορά στην αγορά της Τουρκίας. Το Jysk (που σημαίνει «Γιουτλάνδη») ιδρύθηκε από τον Λαρς Λάρσεν, ο οποίος άνοιξε το πρώτο κατάστημα στο Σιλκεμπούργκβεϊ, στη δανέζικη πόλη Ώρχους το 1979. Η σημερινή αλυσίδα καταστημάτων έχει ακόμα ως ιδιοκτήτη της τον Λαρς Λάρσεν, ο οποίος είναι ένας από τους πλουσιότερους ανθρώπους στη Δανία, παρόλο που σε μερικές χώρες το πολυκατάστημα αυτό λειτουργεί μέσω δικαιόχρησης. Στο λογότυπο απεικονίζεται μια πάπια.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/tourismos-ta-dynata-xartia-tou-epixeirein-kai-i-symvoli-tous-stis-afikseis-rekor-to-kalokairi-2023/3781046/,Τουρισμός: Τα δυνατά «χαρτιά» του επιχειρείν και η συμβολή τους στις αφίξεις ρεκόρ το καλοκαίρι 2023,2023-06-02T10:15:00+03:00,newsit.gr,"NewsIT Μεγαλες Επιχειρησεις Τουρισμος: Τα δυνατα «χαρτια» του επιχειρειν και η συμβολη τους στις αφιξεις ρεκορ το καλοκαιρι 2023 Αισιόδοξα μηνύματα για τον τουρισμό έρχονται το φετινό καλοκαίρι, με τις εκτιμήσεις να κάνουν λόγο για νέο ρεκόρ, σε συνέχεια του περυσινού. Τις εκτιμήσεις της αγοράς επιβεβαιώνει και ο Υπουργός Τουρισμού Βασίλης Κικίλιας ο οποίος δήλωσε ότι: «Το 2022 ήταν χρονιά ρεκόρ με έσοδα 17,6 δισ. ευρώ, ενώ το 2023 θα σπάσουμε τα κοντέρ όσον αφορά τη μέση δαπάνη ανά ταξιδιώτη, καθώς αναμένεται αύξηση 20% σε σχέση με πέρυσι». Πόλος έλξης για τους τουρίστες αποτελούν οι ομορφιές της Ελλάδας, ο πολιτισμός, η ιστορία και η κουλτούρα, αλλά και οι σύγχρονες υποδομές στις μεταφορές και τη διαμονή. Τα μεγάλα ωστόσο εύσημα, αξίζουν οι εταιρείες, που μέσα από σύγχρονες επενδύσεις, έχουν μετατρέψει την Ελλάδα έναν από τους ισχυρότερους προορισμούς παγκοσμίως κι ένα πολύ δυνατό τουριστικό brand. Όπως επιβεβαιώνεται στην πράξη, τα τελευταία χρόνια, οι ελληνικές εταιρείες που δραστηριοποιούνται στον τουρισμό, υλοποιούν όλο και περισσότερες επενδύσεις με στόχο την αναβάθμιση των υπηρεσιών και την ικανοποίηση του καταναλωτή κι απ’ ότι φαίνεται το έχουν καταφέρει. Αεροπορικές εταιρείες, πλοία, ξενοδοχεία και εταιρείες από την εστίαση, είναι μερικές από τις κατηγορίες που εμπλέκονται με τον τουρισμό και αποσπούν εύσημα για την ποιότητα των υπηρεσιών τους. Η ανάπτυξη του τουρισμού συνδέεται πρωτίστως με την ευκολία πρόσβασης. Ως εκ τούτου καθοριστικός είναι ο ρόλος των αεροδρομίων, τα οποία τελευταία έχουν αναβαθμιστεί και κατ’ επέκταση των αεροπορικών εταιρειών, οι οποίες όλο και πιο πολύ δίνουν έμφαση σε επενδύσεις εκσυγχρονισμού και εξυπηρέτησης. Σ’ αυτό το περιβάλλον, ο μεγάλος πρωταγωνιστής των αεροδρομίων κι εθνικός μας αερομεταφορέας, η Aegean, λειτουργεί υποδειγματικά στον τουριστικό τομέα.  Με επενδύσεις σε υπερσύγχρονα και ολοκαίνουρια αεροσκάφη, με νέα δρομολόγια και αύξηση θέσεων, αλλά και με έμφαση στην βιώσιμη ανάπτυξη και την εξυπηρέτηση των επιβατών, η Aegean με τις διεθνείς διακρίσεις, είναι ο συνδετικός κρίκος και η πρώτη καλή εντύπωση για τους τουρίστες που την εμπιστεύονται για να ταξιδέψουν στη χώρα μας.  Εξυπηρετώντας περισσότερους από 153 προορισμούς, η αεροπορική εταιρεία, προβάλλει Ελλάδα παρέχοντας τη δυνατότητα τόσο για μακρινές όσο και για πτήσεις μικρών και μεσαίων αποστάσεων. Σε συνδυασμό με την οργάνωση και αξιοπιστία, η Aegean συμβάλλει στην περαιτέρω αναβάθμιση του ελληνικού τουρισμού και της ελληνικής οικονομίας. Ανάλογο ρόλο στη διαμόρφωση της τουριστικής ταυτότητας της Ελλάδας έχουν και τα καταλύματα. Οι νεότερες ελεύσεις ξενοδοχειακών εταιρειών ενισχύουν το τουριστικό προφίλ, τουριστικοί ωστόσο πράκτορες και τακτικοί επισκέπτες της χώρας μας ρίχνουν ψήφο εμπιστοσύνης σε ξενοδοχειακές επιχειρήσεις που το όνομά τους έχει δοκιμαστεί σε βάθος χρόνου.  Τα πολυτελή ξενοδοχεία και θέρετρα της Grecotel, στις καλύτερες τοποθεσίες της Ελλάδας βρίσκονται ψηλά στις προτιμήσεις τουριστών, που αναζητούν εγγυημένη ποιότητα στη διαμονή και τις υπηρεσίες. Η αλυσίδα ξενοδοχείων Grecotel έχει διαγράψει μακρά ιστορία στον τουριστικό τομέα κι έχει καταφέρει να ταυτίσει το όνομά της με την ποιοτική φιλοξενία, της Ελλάδος. Οι εικόνες από τις τοποθεσίες που βρίσκονται τα ξενοδοχεία, «ταξιδεύουν» σε όλον τον κόσμο, το ίδιο και το service και οι ιδιαίτερες παροχές ανά ξενοδοχειακή μονάδα, συμβάλλοντας έτσι καθοριστικά στη διαμόρφωση του τουριστικού προφίλ της χώρας.  Γεγονός είναι ότι πολλές ελληνικές επιχειρήσεις, μικρές ή μεγάλες, βάζουν το δικό τους «λιθαράκι» σε αυτό το μεγάλο κεφάλαιο που λέγεται τουρισμός, επιβεβαιώνοντας με το προϊόν τους τις τεράστιες προοπτικές της Ελλάδας και τη θέση που της ταιριάζει στον παγκόσμιο τουριστικό χάρτη."
newsit.gr,https://www.newsit.gr/megales-epixeiriseis/Mytilineos-ependysi-mamouth-1-16-dis-ston-kanada-eksagorase-iliako-xartofylakio-isxyos-1-4-GW/3787854/,"Mytilineos: Επένδυση μαμούθ 1,16 δισ. στον Καναδά – Εξαγόρασε ηλιακό χαρτοφυλάκιο ισχύος 1,4 GW",2023-06-01T14:37:03+03:00,newsit.gr,"NewsIT Μεγαλες Επιχειρησεις Mytilineos: Επενδυση μαμουθ 1,16 δισ. στον Καναδα – Εξαγορασε ηλιακο χαρτοφυλακιο ισχυος 1,4 GW Χαρτοφυλάκιο 5 φωτοβολταϊκών έργων στην Αλμπέρτα του Καναδά απέκτησε ο όμιλος Mytilineos, προχωρώντας σε επένδυση 1,16 δισ. ευρώ. Ειδικότερα, η Mytilineos Energy & Metals συμφώνησε να αποκτήσει η Mytilineos M Renewables χαρτοφυλάκιο 5 φωτοβολταϊκών έργων στην Αλμπέρτα του Καναδά από την Westbridge Renewable Energy Corp, μια εταιρεία ανάπτυξης φωτοβολταϊκών έργων, με αναμενόμενη συνολική ισχύ 1.410 MWdc (1,4 GW) κατά την εμπορική λειτουργία.  Η συναλλαγή πρόκειται να ολοκληρωθεί με αγορά από τη Mytilineos όλων των μετοχών των ακόλουθων θυγατρικών της Westbridge: Georgetown Solar Inc., Sunnynook Solar Energy Inc. , Dolcy Solar Inc., Eastervale Solar Inc.,Red Willow Solar Inc., (Εταιρείες Ειδικού Σκοπού / Special Purpose Vehicle, συλλογικά «SPVs»). Η Westbridge θα διατηρήσει την κυριότητα των SPV κατά τη διάρκεια ανάπτυξης των έργων, έως την ολοκλήρωσή τους, η οποία υπόκειται σε προϋποθέσεις, συμπεριλαμβανομένων των ρυθμιστικών εγκρίσεων. Τα έργα που αναπτύσσονται από κάθε SPV αποτελούνται από τα ακόλουθα:  Georgetown – φωτοβολταϊκό έργο ισχύος έως 230MWac (278MWdc), στη Vulcan County της Alberta Sunnynook – φωτοβολταϊκό έργο ισχύος έως 280 MWac (332 MWdc), στην περιοχή της Alberta Dolcy – φωτοβολταϊκό έργο ισχύος έως 200 MWac (246 MWdc), στο Wainwright της Alberta Eastervale – φωτοβολταϊκό έργο ισχύος έως 300 MWac (274 MWdc), στο Provost της Alberta και Red Willow – φωτοβολταϊκό έργο ισχύος έως 225 MWac (280 MWdc), στο Stettler County της Alberta. Η εν λόγω συναλλαγή είναι η πρώτη τέτοιου είδους για την Mytilineos στην Βόρεια Αμερική, σε συνέχεια της διεθνούς στρατηγικής για αναζήτηση ευκαιριών σε χώρες και περιοχές με υψηλό εμπορικό ενδιαφέρον και φιλικό προς τις επιχειρήσεις περιβάλλον. Αξίζει να σημειωθεί πως ο Καναδάς ανακοίνωσε πρόσφατα ειδικά κίνητρα για επενδύσεις σε καθαρές τεχνολογίες όπως απευθείας επιχορηγήσεις ή πίστωση φόρου για επενδύσεις σε καθαρή ηλεκτρική ενέργεια, οι οποίες μπορούν να παρέχουν έως και 30 % επί των επιλέξιμων κεφαλαιουχικών δαπανών ορισμένων έργων παραγωγής ενέργειας που παράγονται από ανανεώσιμες πηγές για τη στήριξη της «πράσινης» μετάβασης σε όλες τις επαρχίες του Καναδά. Η επένδυση κεφαλαίου περιλαμβάνει την εν λόγω πίστωση (περίπου 430 εκατ. CAD βάσει του επιλέξιμου κεφαλαίου των έργων). Η επιλογή της Alberta είναι ιδανική, καθώς η περιοχή επωφελείται από την υψηλότερη ηλιακή ακτινοβολία στον Καναδά, που απαιτείται για την ανάπτυξη φωτοβολταϊκών έργων. Επιπρόσθετα, η Alberta είναι μία από τις ταχύτερα αναπτυσσόμενες αγορές Ανανεώσιμων Πηγών Ενέργειας στην Βόρεια Αμερική και έχει στόχο να επιτύχει 30% παραγωγή από Ανανεώσιμες Πηγές Ενέργειας («ΑΠΕ» έως το 2030. Ταυτόχρονα, έχει θεσπίσει μια εξορθολογισμένη διαδικασία αδειοδότησης που ευνοεί τον επιχειρηματικό σχεδιασμό.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/idrythike-i-enosi-souper-market-elladas-ti-dilonei-sto-newsit-gr-o-dieythyntis-apostolos-petalas/3787823/,Ιδρύθηκε η Ένωση Σούπερ Μάρκετ Ελλάδας – Τι δηλώνει στο newsit.gr ο διευθυντής Απόστολος Πεταλάς,2023-06-01T13:47:08+03:00,newsit.gr,"NewsIT Μεγαλες Επιχειρησεις Ιδρυθηκε η Ενωση Σουπερ Μαρκετ Ελλαδας – Τι δηλωνει στο newsit.gr ο διευθυντης Αποστολος Πεταλας Ένα σημαντικό γεγονός για τον κλάδο αποτελεί η ίδρυση της Ένωσης Σούπερ Μάρκετ Ελλάδας (ΕΣΕ), όπου συμμετέχουν οι μεγαλύτερες αλυσίδες σούπερ μάρκετ της χώρας, με στόχο την περαιτέρω ενδυνάμωση και ανάπτυξη του κλάδου σε θεσμικό και συλλογικό επίπεδο. Το ξεκίνημα γίνεται με τη συμμετοχή των 6 μεγαλύτερη αλυσίδων σούπερ μάρκετ, που πραγματοποιούν τζίρο 12 δισ. ευρώ περίπου, όμως στόχος αποτελεί η προσέλκυση περισσότερων εταιρειών, καθώς όπως δήλωσε στο newsit.gr o γενικός διευθυντής της ΕΣΕ Απόστολος Πεταλάς «Η Ένωση πρέπει να εκπροσωπεί όσο το δυνατόν περισσότερα μέλη και να κινείται γρήγορα».  Στο πλαίσιο αυτό, η ΕΣΕ προσκαλεί το σύνολο των επιχειρήσεων λιανεμπορίου τροφίμων να ενταχθούν ως Συνδεδεμένα μέλη της, ενισχύοντας τη δυναμική της Ένωσης, δυναμώνοντας το εκτόπισμά της και δημιουργώντας τις προϋποθέσεις για πολυδιάστατη, έγκυρη και έγκαιρη ενημέρωση σε όλα τα ζητήματα που τις αφορούν. Στα Σούπερ Μάρκετ σήμερα απασχολούνται περισσότεροι από 100.000 εργαζόμενοι, ενώ ο κύκλος εργασιών τους ανέρχεται σε €15 δις. Τα μεγέθη αυτά επιβεβαιώνουν ότι ο κλάδος του οργανωμένου λιανεμπορίου και χονδρεμπορίου τροφίμων και καταναλωτικών αγαθών είναι υψηλής σημασίας για την εθνική οικονομία.  Σε αυτό το πλαίσιο, η σύσταση ενός συλλογικού οργάνου που να προάγει τον υγιή και παραγωγικό διάλογο με την Πολιτεία και τα θεσμικά της όργανα είναι απαραίτητη και κρίθηκε αναγκαία τα τελευταία χρόνια. Όπως αναφέρουν από την ΕΣΕ, σταδιακά, από το 2019 με το ξέσπασμα της πανδημίας, η επικοινωνία και η αλληλεπίδραση με τα συνεργαζόμενα Υπουργεία έχει ενταθεί, τόσο για θέματα προάσπισης του υγιούς ανταγωνισμού, όσο και για άλλα ρυθμιστικά, εργασιακά και περιβαλλοντικά θέματα. Ταυτόχρονα, ο ρόλος του κλάδου άλλαξε ριζικά και αναβαθμίστηκε, καθώς τα Σούπερ Μάρκετ κλήθηκαν να στηρίξουν την ομαλή λειτουργία της Εφοδιαστικής Αλυσίδας κατά τη διάρκεια ισχύος των περιοριστικών μέτρων την περίοδο της πανδημίας, αλλά και μετέπειτα λόγω γεωπολιτικών αναταράξεων και πληθωριστικών πιέσεων, αντιμετωπίζοντας με επιτυχία τις όποιες προκλήσεις. Η Ένωση Σούπερ Μάρκετ Ελλάδας φιλοδοξεί να αποτελέσει έναν ισχυρό φορέα ανάπτυξης της ελληνικής οικονομίας. Στόχοι της είναι να εκφράζει και να προωθεί τις θέσεις του κλάδου σε εθνικό, αλλά και διεθνές επίπεδο, να δημιουργεί τις προϋποθέσεις για νόμιμο, υγιή & ελεύθερο ανταγωνισμό, προς όφελος των καταναλωτών και να αναλαμβάνει δράσεις και πρωτοβουλίες για τη στρατηγική ενδυνάμωση του ρόλου του λιανεμπορίου τροφίμων στη χώρα. Μέσα από τις δράσεις και παρεμβάσεις της, η ΕΣΕ θα επιδιώξει, μεταξύ άλλων, να κινητοποιεί την Πολιτεία να λαμβάνει μέτρα για την εύρυθμη λειτουργία των επιχειρήσεων, να δίνει κίνητρα για επενδύσεις, καθώς και να διευκολύνει τις διαδικασίες προσέλκυσης και απασχόλησης Ανθρώπινου Δυναμικού, με στόχο την καλύτερη δυνατή λειτουργία της Εφοδιαστικής Αλυσίδας. Στις 19 Μαΐου 2023 πραγματοποιήθηκε η πρώτη Γενική Συνέλευση της ΕΣΕ. Παρόντα ήταν όλα τα τακτικά μέλη (με αλφαβητική σειρά): Άλφα Βήτα Βασιλόπουλος ΜΑΕ, Δ. Μασούτης ΑΕ, Ελληνικές Υπεραγορές Σκλαβενίτης ΑΕΕ, Lidl Ελλάς, ΜΕΤΡΟ ΑΕΒΕ (My market), Πέντε ΑΕ (Γαλαξίας). Ήδη το ενδιαφέρον τους έχουν εκδηλώσει κι άλλες εταιρείες, οι οποίες αναμένεται να προστεθούν στην Ένωση το προσεχές διάστημα. Να σημειωθεί, ότι στην ΕΣΕ μπορούν να είναι μέλη όλα τα νομικά πρόσωπα Σούπερ Μάρκετ στην Ελληνική επικράτεια με δραστηριότητα το λιανεμπόριο και χονδρεμπόριο τροφίμων και καταναλωτικών ειδών. Τα μέλη χωρίζονται σε Τακτικά και Συνδεδεμένα, ανάλογα με τον κύκλο εργασιών της εταιρείας. Όσον αφορά τα μέλη του διοικητικού συμβουλίου έχει ως εξής: Πρόεδρος: Αριστοτέλης Παντελιάδης, METRO ΑΕΒΕ, Αντιπρόεδρος: Ιωάννης Μασούτης, Δ. Μασούτης ΑΕ, Γραμματέας: Κωνσταντίνος Μαυροειδής, Πέντε ΑΕ – Γαλαξίας, Ταμίας: Νίκος Λαβίδας, Άλφα Βήτα Βασιλόπουλος ΜΑΕ, Μέλη: Λάμπρος Παπακοσμάς (Ελληνικές Υπεραγορές Σκλαβενίτης ΑΕΕ) και Martin Brandenburger (Lidl Ελλάς). Επίσης, με απόφαση του Δ.Σ., Γενικός Διευθυντής της ΕΣΕ ορίστηκε ο Απόστολος Πεταλάς, μέχρι πρότινος διευθύνων σύμβουλος του Ομίλου Fourlis, με μακροχρόνια εμπειρία σε διοικητικές θέσεις μεγάλων επιχειρήσεων καταναλωτικών προϊόντων, τροφίμων και του οργανωμένου λιανεμπορίου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/gek-terna-ypsiles-epidoseis-a-triminou-me-thetikes-prooptikes-sta-5-5-dis-eyro-to-anektelesto-ypoloipo-ergon/3787807/,"ΓΕΚ Τέρνα: Υψηλές επιδόσεις α’ τριμήνου με θετικές προοπτικές – Στα 5,5 δισ. ευρώ το ανεκτέλεστο υπόλοιπο έργων",2023-06-01T13:30:24+03:00,newsit.gr,"NewsIT Μεγαλες Επιχειρησεις ΓΕΚ Τερνα: Υψηλες επιδοσεις α’ τριμηνου με θετικες προοπτικες – Στα 5,5 δισ. ευρω το ανεκτελεστο υπολοιπο εργων Συνολικά έσοδα που ανήλθαν σε € 819,7 εκ. έναντι € 634 εκ. το προηγούμενο έτος, κυρίως λόγω αυξημένων εσόδων στην κατασκευή και λειτουργική κερδοφορία που αυξήθηκε στα € 123,6 εκ. έναντι € 105 εκ. για το 2022 λόγω αυξημένης κερδοφορίας σε κατασκευή και παραχωρήσεις, ανακοίνωσε για το Α’ τρίμηνο 2023 ο όμιλος ΓΕΚ ΤΕΡΝΑ. Σε επιχειρησιακό επίπεδο, το κατασκευαστικό ανεκτέλεστο του Ομίλου ΓΕΚ ΤΕΡΝΑ ανέρχεται πλέον σε € 5,5 δισ. (€ 2,8 δισ. υπογεγραμμένα και € 2,7 δισ. προς υπογραφή), συμπεριλαμβανομένων των έργων που αφορούν σε ίδιες επενδύσεις όπως ο Διεθνής Αερολιμένας Κρήτης στο Καστέλι, η Εγνατία Οδός, η μονάδα ηλεκτροπαραγωγής με καύσιμο φυσικό αέριο στην Κομοτηνή και το IRC στο Ελληνικό.  Στον τομέα των παραχωρήσεων οι διελεύσεις στους αυτοκινητοδρόμους σε λειτουργία αυξήθηκαν κατά 10,2% σε σχέση με την περασμένη χρονιά, ενώ μεγάλα νέα έργα βρίσκονται σε διάφορα στάδια ανάπτυξης και αναμένεται να συνεισφέρουν σημαντικά έσοδα τα επόμενα χρόνια. Σον τομέα παραγωγής και εμπορίας ενέργειας (ηλεκτρισμού και φυσικού αερίου) στην Ελλάδα και το εξωτερικό, η εγκατεστημένη ισχύς ΑΠΕ αυξήθηκε από την αρχή του χρόνου κατά 235 MW και ανέρχεται πλέον σε 1.141 MW σε συνέχεια της σταδιακής ολοκλήρωσης του νέου συμπλέγματος αιολικών πάρκων στην Εύβοια.  Ο Όμιλος ΓΕΚ ΤΕΡΝΑ προσβλέπει σε περαιτέρω θετικά αποτελέσματα για τις επόμενες περιόδους, καθώς ένας σημαντικός αριθμός έργων και επενδύσεων που βρίσκονται αυτή την στιγμή προς υλοποίηση αναμένεται να ωριμάσει και να ενισχύσει σημαντικά τα έσοδα και την κερδοφορία σε μακροπρόθεσμο ορίζοντα. Επιπλέον, αξιοποιώντας την ηγετική του θέση στην αγορά και την οικονομική του ευρωστία, αλλά και τα πλεονεκτήματα της καθετοποιημένης οργάνωσής του και των συνεργείων που αυτή προσφέρει, ο Όμιλος συνεχίζει να παρακολουθεί στενά την αγορά για νέες ευκαιρίες δεδομένου του σημαντικού αριθμού έργων και επενδύσεων που αναμένονται τα επόμενα χρόνια. Στον κατασκευαστικό τομέα το ανεκτέλεστο κατά το τέλος του πρώτου τριμήνου του έτους ανήλθε σε νέο ιστορικό υψηλό διαμορφούμενο σε € 5,5 δισ. συμπεριλαμβάνοντας και τα έργα που αφορούν ιδίες επενδύσεις (έναντι 5,3 δισ. στο τέλος του 2022), ως αποτέλεσμα της ανάληψης νέων έργων και παρά τον εντατικό ρυθμού προόδου στα έργα που βρίσκονται ήδη υπό εκτέλεση. Συγκεκριμένα, το κατασκευαστικό ανεκτέλεστο των υπογεγραμμένων συμβάσεων κατά το τέλος του πρώτου τριμήνου, ανέρχεται σε € 2,8 δισ. (έναντι 2,9 δισ. στο τέλος του 2022). Περαιτέρω, ο Όμιλος έχει έκτοτε συμβασιοποιήσει ή αναμένει τη συμβασιοποίηση νέων έργων ύψους € 2,7 δισ. που έχει εξασφαλίσει. Σημειώνεται ότι το 90% των υπογεγραμμένων συμβάσεων αφορά έργα στην Ελλάδα. Δεδομένου του υψηλού ανεκτέλεστου και της δυνατότητας του Ομίλου να προχωράει στην απρόσκοπτη εκτέλεση των έργων αναμένεται η κατασκευαστική δραστηριότητα να παραμείνει υψηλή τις επόμενες περιόδους. Σχετικά με τον τομέα παραχωρήσεων, οι διελεύσεις στους αυτοκινητόδρομους (Νέα και Κεντρική Οδός) κατά το Α’ Τρίμηνο του τρέχοντος έτους αυξήθηκαν σε σχέση με την περασμένη χρονιά κατά 10,2% αποτυπώνοντας την αύξηση της οικονομικής δραστηριότητας στην χώρα αλλά και τις βελτιωμένες καιρικές συνθήκες. Ακόμα σημαντικά νέα έργα συνολικής αξίας € 4,5 δισ. βρίσκονται σε διάφορα στάδια ανάπτυξης και αναμένεται να συνεισφέρουν σημαντικά έσοδα τα επόμενα χρόνια. Ο Όμιλος συνεχίζει να συμμετέχει σε διαγωνισμούς για την παραχώρηση νέων έργων εκμεταλλευόμενος την ηγετική του θέση στην αγορά και την οικονομική ευρωστία του, αλλά και τα πλεονεκτήματα της καθετοποιημένης οργάνωσής του και των συνεργειών που αυτή του προσφέρει. Στον τομέα παραγωγής και εμπορίας ενέργειας (ηλεκτρισμού και φυσικού αερίου) στην Ελλάδα και το εξωτερικό, η ζήτηση ρεύματος στην Ελλάδα μειώθηκε κατά 11,9% το πρώτο τρίμηνο του έτους ως αποτέλεσμα των πολύ υψηλών για την εποχή θερμοκρασιών, αλλά και των μέτρων εξοικονόμησης ενέργειας. Σε συνδυασμό με την αυξημένη παραγωγή από ΑΠΕ λόγω αύξησης της εγκατεστημένης ισχύος στη χώρα και τις αυξημένες εισαγωγές, οδήγησαν σε μείωση της παραγωγής από μονάδες φυσικού αερίου. Στον τομέα της προμήθειας, παρά τη μειωμένη ζήτηση, η ΗΡΩΝ ΕΝΕΡΓΕΙΑΚΗ κατάφερε να αυξήσει το μερίδιο αγοράς της (7,53% για το διασυνδεδεμένο σύστημα τον Μάρτιο) με αποτέλεσμα μια οριακή μόνο μείωση στους όγκους πωλήσεων. Η εγκατεστημένη ισχύς του Ομίλου από ΑΠΕ αυξήθηκε σε 1.141 MW μέχρι τα μέσα Μαΐου, συμπεριλαμβάνοντας πλέον 245 MW από τα νέα αιολικά πάρκα που έχουν ήδη ανεγερθεί στην Εύβοια (74% του συνόλου του έργου), έναντι συνολικής εγκατεστημένης ισχύος 906 MW στο τέλος του 2022 (περιλάμβαναν 10 MW από τα νέα έργα). Ακόμα προχωράει σύμφωνα με το χρονοδιάγραμμα η κατασκευή του έργου της αντλησιοταμίευσης στην Αμφιλοχία (680 MW), ενώ σημαντική ισχύς νέων έργων στην Ελλάδα και το εξωτερικό (κυρίως φωτοβολταϊκών) είναι έτοιμα προς κατασκευή. Ως αποτέλεσμα η συνολική ισχύς έργων σε λειτουργία, υπό κατασκευή και έτοιμων προς κατασκευή ξεπερνάει τα 2.000 MW τη συγκεκριμένη περίοδο. Σημειώνεται ότι το πρώτο τρίμηνο του 2023 χαρακτηρίστηκε από αδύναμες ανεμολογικές συνθήκες έναντι μιας πολύ ισχυρής περιόδου κατά το πρώτο τρίμηνο του 2022. Πιο συγκεκριμένα, ο συντελεστής φόρτισης του συνολικού χαρτοφυλακίου διαμορφώθηκε σε 32,5% έναντι 36,5% το αντίστοιχο τρίμηνο του 2022, γεγονός που είχε ως συνέπεια την μείωση της παραγωγής. Οι αδύναμες ανεμολογικές συνθήκες που παρατηρήθηκαν (έναντι των πολύ ενισχυμένων κατά το πρώτο τρίμηνο του περασμένου έτους) είναι συμβατές με τη στοχαστικότατα που διέπει την παραγωγή από αιολικά πάρκα και λαμβάνεται υπόψιν σε κάθε μοντέλο πρόβλεψης, χωρίς να επηρεάζει τη μακροχρόνια απόδοση των έργων.    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/HelleniQ-Energy-mpike-stin-agora-energeias-tis-kyprou-i-eksagora-fotovoltaikon-parkon-kai-to-epomeno-vima/3787331/,HelleniQ Energy: Μπήκε στην αγορά ενέργειας της Κύπρου – Η εξαγορά  φωτοβολταϊκών πάρκων και το επόμενο βήμα,2023-05-31T20:29:56+03:00,newsit.gr,"NewsIT Μεγαλες Επιχειρησεις HelleniQ Energy: Μπηκε στην αγορα ενεργειας της Κυπρου – Η εξαγορα φωτοβολταικων παρκων και το επομενο βημα Στην εξαγορά δύο φωτοβολταϊκών πάρκων σε λειτουργία, συνολικής ισχύος 15 MW στην Κύπρο (επαρχία Λευκωσίας), μέσω της θυγατρικής της εταιρείας HELLENiQ Renewables, προχώρησε η HELLENiQ ENERGY, υλοποιώντας την πρώτη της επένδυση εκτός Ελλάδος σε Ανανεώσιμες Πηγές Ενέργειας. Η συμφωνία ολοκληρώθηκε μετά και την έγκριση της αρμόδιας Ρυθμιστικής Αρχής Ενέργειας Κύπρου (ΡΑΕΚ) στις 12 Μαΐου 2023.  Για την κατασκευή των πάρκων – που έχουν χωροθετηθεί σε γαιοτεμάχια συνολικής έκτασης περίπου 300.000 m² – χρησιμοποιήθηκαν φωτοβολταϊκά πλαίσια διπλής όψεως, η ετήσια παραγωγή ανανεώσιμης ηλεκτρικής ενέργειας των οποίων αναμένεται να ξεπερνά τις 27.000 MWh. Η παραπάνω εξαγορά αποτελεί την πρώτη επένδυση ΑΠΕ από την HELLENiQ ENERGY εκτός Ελλάδος, η οποία, ταυτόχρονα, σηματοδοτεί την έναρξη της δραστηριοποίησης του Ομίλου στην αγορά ηλεκτρικής ενέργειας της Κύπρου. Εντάσσεται δε, στον Στρατηγικό Σχεδιασμό “Vision 2025” της HELLENiQ ENERGY που στόχο έχει, μεταξύ άλλων, την ανάπτυξη στις Ανανεώσιμες Πηγές Ενέργειας, αλλά και την είσοδο σε νέες αγορές και προϊόντα. Η συγκεκριμένη επένδυση γίνεται μέσω της θυγατρικής HELLENiQ RENEWABLES που αναλαμβάνει την ανάπτυξη του Ομίλου στο κλάδο αυτό.  Ο Διευθύνων Σύμβουλος της HELLENiQ ENERGY κ. Ανδρέας Σιάμισιης, σε δηλώσεις του επεσήμανε: «Με την επένδυση αυτή, υλοποιούμε τη δέσμευσή μας για την ανάπτυξη ενός διαφοροποιημένου χαρτοφυλακίου ενέργειας και στην Κύπρο, όπως ανακοινώσαμε μόλις μερικούς μήνες πριν, παρουσιάζοντας το πλάνο ενεργειακής μετάβασης του Ομίλου. Είναι μια πρώτη κίνηση που σηματοδοτεί τη δραστηριοποίηση μας σε μια νέα ενεργειακή αγορά και εντάσσεται στο πλαίσιο της στρατηγικής VISION 2025. Η επένδυση αυτή, μαζί με την ίδρυση της νέας εταιρίας μας παροχής ηλεκτρικής ενέργειας στην Κυπριακή αγορά, μας δίνει τη δυνατότητα να προσφέρουμε ολοκληρωμένες ενεργειακές λύσεις στο πελατολόγιό μας και ταυτόχρονα να συμβάλλουμε στην επιτάχυνση της ενεργειακής μετάβασης της χώρας». Η HELLENiQ ENERGY και η θυγατρική της εταιρεία EKO CYPRUS, έχουν ήδη δρομολογήσει την ενεργειακή αυτονόμηση της υπερσύγχρονης εγκατάστασης υγρών καυσίμων στο Βασιλικό, την εγκατάσταση ταχυφορτιστών ηλεκτρικών οχημάτων σε επιλεγμένα πρατήρια ΕΚΟ, αλλά και την περαιτέρω ανάπτυξη φωτοβολταϊκών συστημάτων στο δίκτυο των πρατηρίων της ΕΚΟ, προκειμένου να επιτευχθεί αυτονομία και συνολική μείωση αερίων του θερμοκηπίου κατά 1,105 τόνους/έτος (μη συμπεριλαμβανομένων των ταχυφορτιστών).  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/ksenodoxeiako-deal-stin-elounta-i-HIP-ependyse-6-8-ekat-eyro-kai-to-Domes-Aulus-ginetai-Hilton/3787284/,"Ξενοδοχειακό deal στην Ελούντα: Η HIP επένδυσε 6,8 εκατ. ευρώ και το Domes Aulus γίνεται Hilton",2023-05-31T19:49:57+03:00,newsit.gr,"NewsIT Μεγαλες Επιχειρησεις Ξενοδοχειακο deal στην Ελουντα: Η HIP επενδυσε 6,8 εκατ. ευρω και το Domes Aulus γινεται Hilton Η Hotel Investment Partners (HIP), ο μεγαλύτερος ιδιοκτήτης ξενοδοχειακών μονάδων στη Νότια Ευρώπη που ανήκει σε επενδυτικά κεφάλαια της Blackstone, η διοίκηση της Domes Resorts και η Hilton ανακοινώνουν ότι το Domes Aulūs Elounda στην Ελούντα Κρήτης θα ενταχθεί στο χαρτοφυλάκιο της Hilton Curio Collection by Hilton τον Μάιο του 2023 μετά από εκτεταμένη ανακαίνιση. Η HIP επένδυσε περισσότερα από €6,8 εκατομμυρίων, προκειμένου να αναβαθμίσει και να μετατρέψει το ακίνητο σε ένα θέρετρο ανώτερης ποιότητας μόνο για ενήλικες, το all-inclusive Domes Aulūs Elounda resort υπό την Curio Collection by Hilton. Η ανακαίνιση τοποθέτησε το ακίνητο ως μια νέα και φρέσκια επιλογή διαμονής στην Ελούντα της Κρήτης.   Η ανακαίνιση αφορά στην πλήρη ανακατασκευή όλων των εστιατορίων και μπαρ, στην πλήρη ανακαίνιση 123 bungalows και στην κατασκευή 18 νέων σουιτών. Οι κοινόχρηστοι χώροι, οι χώροι καταστημάτων, η αγορά και το dinning deck θα ανακατασκευαστούν. Το γυμναστήριο επεκτείνεται και ένας νέος χώρος ευεξίας δημιουργείται. Το κατάλυμα υποδέχθηκε τους επισκέπτες του στις 25 Μαΐου 2023.  Το Domes Aulūs Elounda, Curio Collection by Hilton αποτελείται από μια ιδιωτική παραλία, δύο πισίνες και μπαρ, το Domes’s signature Soma Spa & Gym, ενώ προσφέρει εύρος γαστρονομικών εμπειριών, καθώς και μια αγορά με υπαίθρια καταστήματα και κινηματογράφο.  Το Domes Aulūs Elounda, Curio Collection by Hilton θα συμμετάσχει στο Hilton Honors, το βραβευμένο loyalty πρόγραμμα του παγκοσμίου φήμης χαρτοφυλακίου της Hilton με 19 ξεχωριστά ξενοδοχειακά brand, το οποίο διαθέτει περισσότερα από 158 εκατομμύρια μέλη. Η ανακαίνιση υποστηρίχθηκε από την Alpha Bank η οποία παρείχε τη χρηματοδότηση για την εκτέλεση της δαπάνης.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/o-omilos-avaks-kataskeyazei-stathmo-paragogis-energeias-sti-roumania-i-simasia-tou-ergou/3786767/,Ο όμιλος ΑΒΑΞ κατασκευάζει σταθμό παραγωγής ενέργειας στη Ρουμανία – Η σημασία του έργου,2023-05-31T10:45:00+03:00,newsit.gr,"NewsIT Μεγαλες Επιχειρησεις Ο ομιλος ΑΒΑΞ υπεγραψε συμβαση για κατασκευη σταθμου παραγωγης ενεργειας στη Ρουμανια Ο όμιλος ΑΒΑΞ υπέγραψε σύμβαση προϋπολογισμού 673,5 εκατ. ευρώ για την κατασκευή σταθμού παραγωγής ενέργειας ισχύος 1.750 ΜW στη Ρουμανία. Το νέο έργο πιστοποιεί την ηγετική θέση του ομίλου ΑΒΑΞ στην ενεργειακή αγορά και επιβεβαιώνει τη στρατηγική του στόχευση σε έργα υποδομών ενέργειας στο εξωτερικό.  Η σύμβαση με τον όμιλο Mass Group Holding (MGH) προβλέπει τη μελέτη, κατασκευή και θέση σε λειτουργία σταθμού παραγωγής ενέργειας συνδυασμένου κύκλου ισχύος 1.750 ΜW, συνολικού προϋπολογισμού 673,5 εκατ. Ευρώ. Πιο αναλυτικά, η μονάδα Mintia Combined Cycle Power Plant θα κατασκευαστεί στην περιοχή Deva της Ρουμανίας. Η κατασκευή θα διαρκέσει 38 μήνες και αναμένεται να ξεκινήσει άμεσα, δημιουργώντας περίπου 700 θέσεις εργασίας. Πρόκειται για τη μεγαλύτερη μονάδα ηλεκτροπαραγωγής που έχει ανατεθεί μέχρι σήμερα σε Ελληνική εταιρεία και θα παραδοθεί με το κλειδί στο χέρι το καλοκαίρι του 2026.  Η μονάδα θα λειτουργεί με φυσικό αέριο και θα αποτελείται από δύο αεριοστροβίλους SGT5-9000HL, έναν ατμοστρόβιλο SST5-5000 και τρεις γεννήτριες SGen5-3000W της εταιρείας SIEMENS (Η προμήθεια των ανωτέρω δεν αποτελεί μέρος του αντικειμένου της σύμβασης της ΑΒΑΞ). Το νέο αυτό έργο, αποτελεί την τρίτη κατά σειρά ανάθεση της Mass Group Holding στον Όμιλο ΑΒΑΞ και επιβεβαιώνει την εμπιστοσύνη του ενεργειακού ομίλου στις δυνατότητές του. Υπενθυμίζεται πως τα δύο προηγούμενα έργα ήταν η Φάση 2 και η Φάση 3 του Σταθμού Παραγωγής Ενέργειας στην πόλη Besmayah του Ιράκ συνολικής ισχύος 3.150 MW. Με την ολοκλήρωση του νέου έργου, η ΑΒΑΞ θα έχει παραδώσει στην MGH μονάδες συνολικής ισχύος 4,9 GW. Μετά τη νέα αυτή σύμβαση, το ανεκτέλεστο υπόλοιπο έργων του Ομίλου (σε υπογεγραμμένες και προς υπογραφή συμβάσεις, χωρίς να λαμβάνεται υπόψη η εκτέλεση εντός του 2023) προσεγγίζει πλέον τα 3 δισ. ευρώ. Ο προέδρος του Ομίλου ΑΒΑΞ, κ. Χρήστος Ιωάννου δήλωσε σχετικά: «Ο Όμιλος ΑΒΑΞ αποδεικνύει την ισχύ του και το διεθνή προσανατολισμό του μέσω της επιτυχημένης ολοκλήρωσης συμφωνιών όπως η σημερινή. Ευχαριστούμε θερμά την Mass Group Holding για την εμπιστοσύνη της, καθώς με αυτό το τρίτο κατά σειρά έργο, μας έχει πλέον αναθέσει συμβάσεις αξίας περίπου 1,6 δισ ευρώ. Η ανάληψη του Mintia Combined Cycle Power Plant επιβεβαιώνει το know how της ΑΒΑΞ σε ενεργειακά και βιομηχανικά έργα».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Lamda-Development-simantiki-symfonia-gia-to-megalytero-emporiko-sygkrotima-Vouliagmenis-Mall-sto-elliniko/3786761/,Lamda Development: Σημαντική συμφωνία για το μεγαλύτερο εμπορικό συγκρότημα Vouliagmenis Mall στο Ελληνικό,2023-05-31T09:57:02+03:00,newsit.gr,"NewsIT Μεγαλες Επιχειρησεις Lamda Development: Σημαντικη συμφωνια για το μεγαλυτερο εμπορικο συγκροτημα Vouliagmenis Mall στο Ελληνικο Συμφωνία για την παροχή συμβουλευτικών υπηρεσιών πριν από την κατασκευή Early Contractor Involvement (ECI) για το Vouliagmenis Mall Complex, υπέγραψε η Lamda Development. Το νέο εμπορικό συγκρότημα θα είναι 1,5 φορές μεγαλύτερο από το The Mall of Athens με προοπτική να υποδέχεται 17 εκατομμύρια επισκέπτες το χρόνο. Για την υπογραφή της συμφωνίας με τον επιλεγέντα σύμβουλο, η Lamda Development ανακοινώνει ότι θα παρέχει συμβουλευτικές υπηρεσίες πριν από την κατασκευή, με τη μορφή του Early Contractor Involvement (ECI) για την ανέγερση του Vouliagmenis Mall Complex, του μεγαλύτερου και πιο σύγχρονου εμπορικού συγκροτήματος της Ελλάδας και ενός από τα μεγαλύτερα1 της Νότιας Ευρώπης.  Ο σύμβουλος είναι η κοινοπραξία μεταξύ του ιταλικού ομίλου Rizzani de Eccher και του ομίλου AVAX, μία συνεργασία μεταξύ μίας εκ των κορυφαίων κατασκευαστικών εταιρειών της Ιταλίας με εκτεταμένη παγκόσμια εμπειρία σε κτηριακά έργα πολλά από τα οποία έχουν αναπτυχθεί με την μέθοδο Early Contractor Involvement (ECI) και μίας εκ των κορυφαίων κατασκευαστικών εταιρειών στην Ελλάδα στον κλάδο των υποδομών και κτηρίων. Ο σύμβουλος θα παρέχει συμβουλευτικές υπηρεσίες πριν από την κατασκευή με τη μορφή του Early Contractor Involvement στην Εταιρεία, στο πλαίσιο της προετοιμασίας της για την κατασκευή του Vouliagmenis Mall Complex, αναφορικά με το σχεδιασμό, τον προγραμματισμό, την εφοδιαστική αλυσίδα και τη διαχείριση κατασκευής του έργου. Ο CEO της Lamda Development Οδυσσέας Αθανασίου δήλωσε: «Οι διαδικασίες για την ανέγερση του Vouliagmenis Mall, του μεγαλύτερου εμπορικού συγκροτήματος της Ελλάδας προχώρησαν με ένα ακόμα σημαντικό βήμα, την επιλογή ως συμβούλου της κοινοπραξίας του κορυφαίου ιταλικού Ομίλου Rizzani de Eccher και του ομίλου AVAX. Η υλοποίηση του έργου συνεχίζεται με εντατικούς ρυθμούς και εντός του χρονοδιαγράμματος, το δεύτερο εξάμηνο του 2023, ξεκινούν οι εκσκαφές και το πρώτο εξάμηνο του 2024 αρχίζουν οι κύριες κατασκευαστικές εργασίες για την ανέγερση ενός από τα μεγαλύτερα εμπορικά κέντρα της Ευρώπης. Το Vouliagmenis Mall Complex σχεδιασμένο από το κορυφαίο αρχιτεκτονικό γραφείο AEDAS, είναι το Mall του μέλλοντος, το μεγαλύτερο στη νότια Ευρώπη, 1,5 φορά μεγαλύτερο του The Mall Athens, με 280 καταστήματα, ενώ υπολογίζεται ότι θα υποδεχτεί 17 εκατομμύρια επισκέπτες το χρόνο. Το σύνολο οικοδομήσιμης επιφάνειας είναι περίπου 420 χιλιάδες τ.μ.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Metro-ependyse-24-ekat-eyro-sti-voreia-ellada-ta-sxedia-tou-CEO-aristoteli-panteliadi/3786393/,Metro: Επένδυσε 24 εκατ. ευρώ στη Βόρεια Ελλάδα – Τα σχέδια του CEO Αριστοτέλη Παντελιάδη,2023-05-30T17:59:25+03:00,newsit.gr,"NewsIT Μεγαλες Επιχειρησεις Το Metro επενδυσε 24 εκατ ευρω στη Βορεια Ελλαδα δημιουργωντας Κεντρο Διανομης - Τα σχεδια του CEO Α. Παντελιαδη Ένα φιλόδοξο στόχο ολοκλήρωσε η METRO ΑΕΒΕ, εγκαινιάζοντας στη Θεσσαλονίκη στις 30 Μαΐου 2023, την επέκταση Κέντρου Διανομής, μία επένδυση που ανήλθε στα 24 εκατ. ευρώ. Το Κέντρο της METRO ΑΕΒΕ στη Θεσσαλονίκη, το οποίο εξυπηρετεί τα καταστήματα των δικτύων My market και METRO Cash & Carry της Κεντρικής, Δυτικής και Βόρειας Ελλάδος καλύπτει συνολική έκταση 45.000 τ.μ. απασχολεί 180 άτομα προσωπικό, ενώ μετά την επέκταση, καλύπτει 120 καταστήματα.  Επιπλέον, η εταιρεία έχει χαράξει επενδυτικό σχέδιο για την εγκατάσταση φωτοβολταϊκών συστημάτων στο Κέντρο Διανομής, που αναμένεται να ολοκληρωθεί μέχρι το τέλος του 2023. Η νέα επένδυση θα έχει ισχύ 2,47MW και εκτιμάται ότι θα παράγει 3,3GWh, καλύπτοντας το 70% των ετήσιων αναγκών ενέργειας του χώρου, εξοικονομώντας 2.586 τόνους CO2. Στο πλαίσιο των εγκαινίων ο πρόεδρος και διευθύνων σύμβουλος της METRO AEBE Αριστοτέλης Παντελιάδης (φωτογραφία κάτω) αναφέρθηκε στο επενδυτικό πλάνο της METRO που προβλέπει επενδύσεις 280 εκατ. ευρώ έως το 2026, νέα αποθήκη στον Ασπρόπυργο και 90 καταστήματα μέχρι το 2025.   Αναφορικά με το νέο Κέντρο Διανομής ο κ. Παντελιάδης σχολίασε ότι είναι «πολύ περήφανος για αυτό το έργο γιατί αποτελεί έναν ακόμη φιλόδοξο στόχο που έγινε πραγματικότητα χάρη στην ομαδική δουλειά». Για τον όμιλο που διαθέτει 4 Κέντρα Διανομής στα Οινόφυτα, τη Μάνδρα, τον Ασπρόπυργο και τη Θεσσαλονίκη, το σύγχρονο Κέντρο Διανομής που μόλις εγκαινίασε «αποτελεί το θεμέλιο λίθο που θα επιτρέψει στην METRO να στηρίξει την επέκτασή της στη Βόρεια Ελλάδα», όπως τόνισε ο κ. Παντελιάδης. Ανοδική είναι η πορεία που διαγράφει ο όμιλος, όπως προκύπτει από τα οικονομικά αποτελέσματα του 2022, σύμφωνα με τα οποία ο ενοποιημένος τζίρος ανήλθε στο 1,5 δισ. ευρώ και η καθαρή κερδοφορία στα 28 εκατ. ευρώ. Στα εγκαίνια του Κέντρου Διανομής παραβρέθηκε και ο Περιφερειάρχης Κεντρικής Μακεδονίας, Απόστολος Τζιτζικώστας, και η Αντιπεριφερειάρχης Θεσσαλονίκης, Βούλα Πατουλίδου, οι οποίοι εξέφρασαν τις προθέσεις για στήριξη της επιχειρηματικότητας.  Σχετικά με τις προδιαγραφές της νέας επένδυσης, που μόλις εγκαινιάστηκε, η εγκατάσταση εξυπηρετεί τα καταστήματα κεντρικά με όλες τις κατηγορίες προϊόντων (ξηρό φορτίο, συντήρηση, μαναβική, κατάψυξη, κρέας και ψάρι). Αυτό εξασφαλίζει υψηλή παραγωγικότητα, εξοικονόμηση φυσικών πόρων από τη λειτουργία της εφοδιαστικής αλυσίδας και άμεση εξυπηρέτηση των καταστημάτων της εταιρείας εντός 24 ωρών.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Tetra-Pak-etisies-ependyseis-100-ekat-eyro-se-themata-viosimotitas-i-symvoli-ston-klado-trofimon/3786169/,Tetra Pak: Ετήσιες επενδύσεις 100 εκατ. ευρώ σε θέματα βιωσιμότητας – Η συμβολή στον κλάδο τροφίμων,2023-05-30T12:57:47+03:00,newsit.gr,"NewsIT Μεγαλες Επιχειρησεις Tetra Pak: Ετησιες επενδυσεις 100 εκατ. ευρω σε θεματα βιωσιμοτητας – Η συμβολη στον κλαδο τροφιμων Έμφαση σε επενδύσεις βιωσιμότητας δίνει η εταιρεία Tetra Pak, κορυφαία σε λύσεις επεξεργασίας και συσκευασίας των τροφίμων με δραστηριότητα στην Ελλάδα μεγαλύτερη των 40 ετών και πωλήσεις που το 2022 προσέγγισαν τα 49 εκατ. ευρώ. Σ’ αυτό το πλαίσιο σε ετήσια βάση η Tetra Pak επενδύει 100 εκατ. ευρώ. Στελέχη της Tetra Pak, της Ελληνικής Εταιρείας Αξιοποίησης Ανακύκλωσης και της LM Eco μιλώντας σε εκπροσώπους του Τύπου για την ανακύκλωση και την κυκλική οικονομία, ότι η συμβολή των χάρτινων συσκευασιών τροφίμων είναι σημαντική στην κυκλική οικονομία.  Από την πλευρά του ο κ. Βασίλης Τσανός, Key Account Director της Tetra Pak, αναφέρθηκε στο όραμα της Tetra Pak, τη συμβολή στην κυκλική οικονομία και την πρωτοβουλία «Go Nature Go Carton», για τη δημιουργία ακόμα πιο βιώσιμων, χάρτινων συσκευασιών. Οι συσκευασίες αυτές αποτελούνται από φυτικά υλικά, είναι πλήρως ανανεώσιμες, ανακυκλώσιμες και με ουδέτερο αποτύπωμα άνθρακα.  Η Tetra Pak ενισχύει την ανακύκλωση καθώς δημιουργεί χάρτινες συσκευασίες σχεδιασμένες για να ανακυκλώνονται. Αποτελούνται από ανανεώσιμα υλικά, όπως το χαρτί, σε ποσοστό κατά μέσο όρο 70%, που προέρχεται από ξύλο από υπεύθυνα αναπτυσσόμενα δάση. Την προσήλωσή στην καινοτομία και τη δέσμευσή της Tetra Pak για χρήση 10% ανακυκλωμένου πλαστικού στις χάρτινες συσκευασίες της μέχρι το 2025, συμπληρώνει η εισαγωγή των μη αποσπώμενων καπακιών στις συσκευασίες, που μειώνουν τα απορρίμματα, καθώς ανακυκλώνονται μαζί με τη συσκευασία. Για την Tetra Pak, η συνεργασία για την ευαισθητοποίηση των καταναλωτών και την ενίσχυση της συλλογής και ανακύκλωσης των χάρτινων συσκευασιών είναι αναγκαία. Στην Ελλάδα, για την επίτευξη αυτού του στόχου, συνεργάζεται με την Ελληνική Εταιρία Αξιοποίησης Ανακύκλωσης και το εργοστάσιο ανακύκλωσης της LM Eco. Η Ελληνική Εταιρία Αξιοποίησης Ανακύκλωσης διαχειρίζεται το δίκτυο των μπλε κάδων ανακύκλωσης και τα οχήματα συλλογής των ανακυκλώσιμων υλικών. Καλύπτει το 96% της χώρας, συνεισφέροντας σημαντικά στην αντιμετώπιση της κλιματικής αλλαγής, καθώς «αποφεύγονται εκπομπές 1.44 εκατομμυρίων τόνων ισοδύναμου CO2», όπως επεσήμανε ο κ. Ραζής, Γενικός Διευθυντής της ΕΕΑΑ. Αναφορικά με το εργοστάσιο ανακύκλωσης της LM Eco, όπως αναφέρθηκε, αποτελεί την πρώτη μονάδα ανακύκλωσης με εξειδίκευση στην ανακύκλωση χάρτινων συσκευασιών υγρών τροφίμων στην Ελλάδα. Μέσω της ανακύκλωσης και της μετατροπής τους σε νέα υλικά και προϊόντα με πολλές εφαρμογές στην καθημερινότητα, η LM Eco δίνει νέα «ζωή» στις χάρτινες συσκευασίες. «Η LM ECO ανακυκλώνει το 100% των συσκευασιών που παραλαμβάνεται από τα Κέντρα Διαλογής. Το 2021 και το 2022 ανακυκλώθηκαν 2.200 τόνοι χάρτινων συσκευασιών υγρών τροφίμων», δήλωσε ο κ. Πουρδαλάς, ιδιοκτήτης του εργοστασίου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/plastika-thrakis-ependyseis-30-ekat-eyro-me-tziro-93-ekat-to-3mino/3786162/,Πλαστικά Θράκης: Επενδύσεις 30 εκατ. ευρώ με τζίρο 93 εκατ. το 3μηνο,2023-05-30T12:34:52+03:00,newsit.gr,"NewsIT Μεγαλες Επιχειρησεις Πλαστικα Θρακης: Επενδυσεις 30 εκατ. ευρω με τζιρο 93 εκατ. το 3μηνο Ο Όμιλος Πλαστικά Θράκης ανακοίνωσε τα οικονομικά αποτελέσματα του Α’ τριμήνου 2023 με τα συνολικά κέρδη EBITDA από το παραδοσιακό χαρτοφυλάκιο προϊόντων για το πρώτο τρίμηνο του 2023 να ανέρχονται σε 11,7 εκατ. Κύκλο εργασιών από συνεχιζόμενες δραστηριότητες στα 93 εκατ. εμφάνισε στο 3μηνο 2023 ο Όμιλος Πλαστικά Θράκης, ενώ νέα αύξηση 4% σημειώθηκε στα συγκρίσιμα κέρδη προ τόκων, αποσβέσεων και φόρων (EBITDA) συνεχίζοντας τις επιδόσεις της προηγούμενης χρονιάς.  Ειδικότερα, τα Κέρδη EBITDA από το παραδοσιακό χαρτοφυλάκιο προϊόντων για το πρώτο τρίμηνο του 2023 ανέρχονται σε 11,7 εκατ., συγκριτικά με 11,2 εκατ. για το πρώτο τρίμηνο του 2022. Σημειώνεται ότι το πρώτο τρίμηνο του 2022 περιλάβανε επιπλέον και μη επαναλαμβανόμενα κέρδη, ύψους €4,3 εκατ., που σχετίζονταν με προϊόντα COVID-19 (συνολικό EBITDA πρώτου τριμήνου 2022: €15,5 εκατ.). Οι συνολικές πωλήσεις μειώθηκαν κατά 12,5% από 106,3 εκατ. το αντίστοιχο τρίμηνο του 2022 και διαμορφώθηκαν σε 93 εκατ., αποτυπώνοντας, όπως ήταν αναμενόμενο, τη σχεδόν μηδενική ζήτηση των προϊόντων προστασίας από τον COVID-19, την επίδραση από τη σημαντική μείωση στις τιμές πώλησης το πρώτο τρίμηνο του τρέχοντος έτους και παρά το ότι οι όγκοι πωλήσεων μειώθηκαν μόνο οριακά κατά 4% λόγω της συγκρατημένης ζήτησης στην αγορά.  Υπενθυμίζεται πως τους πρώτους μήνες του 2022, οι τιμές των πρώτων υλών εκτινάχθηκαν σε ιστορικά υψηλά επίπεδα με αποτέλεσμα και οι τιμές πώλησης να κινηθούν ανοδικά, ενώ επήλθε σχετική διόρθωση στη συνέχεια. Ισχυρή μείωση παρουσίασε ο Όμιλος στον καθαρό δανεισμό ύψους 31,2% ο οποίος διαμορφώθηκε στα 14,8 εκατ. από 21,5 εκατ. στο τέλος του προηγούμενου έτους. Ο Όμιλος Πλαστικά Θράκης συνεχίζει, παρά το ασταθές μακροοικονομικό περιβάλλον και τις δυσμενείς συνθήκες στην παγκόσμια αγορά, να σημειώνει με συνέπεια σταθερή, βιώσιμη ανάπτυξη και αύξηση κερδοφορίας στη βάση ενός ισχυρού επενδυτικού πλάνου για το 2023 ύψους 30 εκατ., το οποίο βρίσκεται σε πλήρη εξέλιξη. Στόχος του Ομίλου παραμένει η διαρκής ενίσχυση της παραγωγικής δυναμικής του, η βελτίωση του προϊοντικού μίγματος, αλλά και η επιτάχυνση της εξαιρετικής πορείας που έχει ήδη αναπτύξει με ισχυρές επιδόσεις και σημαντικά αποτελέσματα. Ο Όμιλος συνεχώς εξελίσσεται με όχημα την καινοτομία και με βασικό άξονα την ολιστική βιώσιμη ανάπτυξή του μακροπρόθεσμα όπως αποδεικνύεται μεταξύ άλλων από την πρόσφατη διάκρισή του στο Forbes ESG Tranparency Index, ανάμεσα στις κορυφαίες εταιρείες στην Ελλάδα.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/omilos-Intrakat-dynamiki-anaptyksi/3785629/,Όμιλος Intrakat: Δυναμική ανάπτυξη,2023-05-30T11:02:00+03:00,newsit.gr,"NewsIT Μεγαλες Επιχειρησεις Ομιλος Intrakat: Δυναμικη αναπτυξη Ισχυρή είναι η αναπτυξιακή πορεία για τον Όμιλο Intrakat, ο οποίος με εφόδια την εκτενή τεχνογνωσία, την πολυσχιδή δραστηριότητα, το εξειδικευμένο ανθρώπινο δυναμικό, με νέα μετοχική δομή και διοικητική ομάδα αλλά και ισχυρότατη κεφαλαιακή βάση, διευρύνει το επιχειρησιακό του αποτύπωμα σε νευραλγικούς τομείς για τις εθνικές υποδομές και την οικονομία, στοχεύοντας σε ένα βιώσιμο μέλλον για τον ίδιο τον Όμιλο, την Ελλάδα και τους πολίτες της. Έπειτα από την ολοκλήρωση της Αύξησης Μετοχικού Κεφαλαίου, ύψους 100 εκατ. ευρώ, μία από τις μεγαλύτερες ΑΜΚ που έχουν γίνει τα τελευταία χρόνια, και όχι μόνο, στον συγκεκριμένο κλάδο και στο πλαίσιο της εφαρμογής της στρατηγικής της, η Intrakat προχώρησε στις αρχές του 2023 στην εξαγορά της ΑΚΤΩΡ Α.Τ.Ε., εδραιώνοντας έτσι τη θέση της ως ενός εκ των κορυφαίων κατασκευαστικών ομίλων στην Ελλάδα. Η διοίκηση της εταιρείας, με επικεφαλής τον Αλέξανδρο Εξάρχου, χτίζει τη νέα Intrakat με εξωστρέφεια στις επενδύσεις της, ανταγωνιστική με σύγχρονους όρους σε όλους τους τομείς δραστηριοποίησής της και με στόχο να είναι ένας από τους ισχυρότερους Ομίλους της χώρας και από τους μεγαλύτερους στη ΝΑ Ευρώπη. Το αναπτυξιακό πλάνο της εταιρείας βασίζεται σε έναν σαφή επενδυτικό προσανατολισμό και εστιάζει σε 5 βασικούς πυλώνες: Κατασκευές – Υποδομές, Ανανεώσιμες Πηγές Ενέργειας, Ανάπτυξη Ακινήτων, Παραχωρήσεις/ ΣΔΙΤ και Διαχείριση Απορριμμάτων. Τομείς στους οποίους ο Όμιλος έχει ήδη ισχυρή παρουσία, ενώ θα επεκτείνει ακόμα περισσότερο το επιχειρησιακό του αποτύπωμα στα επόμενα έτη.  Ο Όμιλος συμμετέχει δυναμικά σε εμβληματικά αναπτυξιακά έργα εθνικής σημασίας όπως το Εllinikon RivieraTower, οι αθλητικές εγκαταστάσεις εντός του Μητροπολιτικού Πάρκου Ελληνικού, ο Οδικός Άξονας Ν.Δ. Πελοποννήσου (Καλαμάτα – Πύλος), η ολοκλήρωση της Λ. Κύμης, ο ΒΟΑΚ, τα Δίκτυα Διανομής ΔΕΔΔΗΕ και πολλά άλλα. Παράλληλα σημαντική είναι η συμμετοχή της Intrakat και σε μεγάλα ΣΔΙΤ έργα, όπως το νέο Κτήριο της Γενικής Γραμματείας του Υπουργείου Υποδομών, οι εστίες των Πανεπιστημίων Κρήτης, Θεσσαλίας και Θράκης, τα Περιφερειακά Κέντρα Πολιτικής Προστασίας, κλπ Η Intrakat θα διεκδικήσει τη νέα παραχώρηση της Αττικής Οδού συμμετέχοντας ως μέρος κοινοπραξίας, με ποσοστό 30%, στο σχήμα BRISA – AUTO ESTRADAS de PORTUGAL S.A. – RUBICONE BIDCO. Σημειώνεται πως η BRISA, ο πορτογαλικός κολοσσός στη διαχείριση οδικών δικτύων, έχει σημαντική τεχνογνωσία στον εκσυγχρονισμό των αυτοκινητόδρομων με βάση την ψηφιακή τεχνολογία, στοιχείο απαραίτητο για την επόμενη ημέρα των οδικών δικτύων στη χώρα μας. Το στρατηγικό σχέδιο του Ομίλου περιλαμβάνει επίσης την ισχυροποίηση της παρουσίας του στο Real Estate και τουριστικές υποδομές σε high end τουριστικούς προορισμούς (Μύκονος, Σαντορίνη, Πάρος, Σύρος, Αθήνα και Κρήτη) με στόχο την ανάπτυξη πολυτελών ξενοδοχειακών και οικιστικών μονάδων. Το πλέον πρόσφατο απόκτημα της εταιρείας είναι το Apanema Resort στη χώρα Μυκόνου, το οποίο θα μετατραπεί σε ένα luxury boutique hotel, και το 5άστερο “Xenodocheio Milos”, το οποίο βρίσκεται σε πλήρη λειτουργία από τις αρχές του 2022 στην καρδιά της Αθήνας. Πέρυσι, ο Όμιλος ανακοίνωσε σύμβαση για την αποπεράτωση ενός επιπλέον πολυτελούς ξενοδοχείου επί της λεωφόρου Συγγρού, το οποίο θα λειτουργεί ως ενιαίο με το γειτονικό Grand Hyatt Athens.  Η Intrakat δραστηριοποιείται επίσης στην ανακατασκευή κτηρίων γραφείων και άλλων εμπορικών χρήσεων, με πιο πρόσφατη αυτή ενός ιστορικού 9όροφου κτηρίου στην οδό Ιπποκράτους, στο κέντρο της Αθήνας, το οποίο μετατράπηκε σε χώρο σύγχρονων, πράσινων γραφείων συνολικής επιφάνειας 7.300 τ.μ. Στο πλαίσιο της πράσινης μετάβασης αλλά και της ενεργειακής πρόκλησης, ο Όμιλος Intrakat επενδύει στις Ανανεώσιμες Πηγές Ενέργειας, οι οποίες αποτελούν επενδυτική προτεραιότητα και βασικό μοχλό ανάπτυξης, αποφέροντας σταθερές χρηματοροές τα επόμενα έτη.  Διαθέτει ήδη ένα σημαντικό χαρτοφυλάκιο έργων ΑΠΕ ισχύος 1,8 GW και αποθήκευσης ηλεκτρικής ενέργειας ισχύος 0,7 GW, το οποίο σχεδιάζει να διευρύνει, συμμετέχοντας σε επικείμενους σχετικούς διαγωνισμούς, όπως αυτούς για τα υπεράκτια αιολικά πάρκα. Ειδικότερα τα τελευταία αποτελούν μεγάλη ευκαιρία για τη χώρα μας, καθώς θα αυξήσουν την παραγωγή «πράσινης» ενέργειας. Σε αυτή την κατεύθυνση, η Intrakat έχει στρατηγικό συνεργάτη την Parkwind, η οποία διαθέτει μεγάλη εμπειρία σε αντίστοιχα έργα."
newsit.gr,https://www.newsit.gr/megales-epixeiriseis/Mytilineos-eksagorase-etaireia-kai-dimiourgei-ton-Next-Generation-Energy-Solutions-Provider/3785803/,Mytilineos: Εξαγόρασε εταιρεία και δημιουργεί τον Next Generation Energy Solutions Provider,2023-05-29T20:19:03+03:00,newsit.gr,"NewsIT Μεγαλες Επιχειρησεις Mytilineos: Εξαγορασε εταιρεια και δημιουργει τον Next Generation Energy Solutions Provider  Η Mytilineos σε συνέχεια του εταιρικού μετασχηματισμού και της συγκέντρωσης όλων των ενεργειακών υπηρεσιών της σε έναν ενιαίο Κλάδο Ενέργειας, προχωρά μεθοδικά στην υλοποίηση της στρατηγικής της για τη μετεξέλιξή της σε έναν σύγχρονο πάροχο υπηρεσιών κοινής ωφέλειας (Next Generation Energy Solutions Provider). Σε αυτό το πλαίσιο, η εταιρεία ανακοινώνει την εξαγορά του 100% του μετοχικού κεφαλαίου της UNISON Facility Services S.A., (UNISON) η οποία θα αποτελεί πλέον θυγατρική, υπαγόμενη διοικητικά στον κλάδο Ενέργειας («M Energy») της MYTILINEOS, και ειδικότερα στον Τομέα M Energy Customer Solutions.  Σήμερα, η M Energy αποτελεί τον μεγαλύτερο ιδιώτη καθετοποιημένο πάροχο ηλεκτρικής ενέργειας και φυσικού αερίου στην Ελλάδα. Παράλληλα, η δραστηριότητά της εξελίσσεται με την προσθήκη υπηρεσιών όπως ενεργειακή αποδοτικότητα, «έξυπνες» υπηρεσίες εξοικονόμησης ενέργειας, ενώ επεκτείνεται πλέον σε ψηφιακά προϊόντα, υπηρεσίες διασύνδεσης συσκευών στο διαδίκτυο, χωρίς ανθρώπινη παρέμβαση (Internet of Things – IoT), αλλά και σε υπηρεσίες διαχείρισης, συντήρησης και ενεργειακής αναβάθμισης κτιριακών και άλλων εγκαταστάσεων. Το μοντέλο λειτουργίας των παρόχων ηλεκτρικής ενέργειας και φυσικού αερίου αλλάζει διεθνώς και σημαντικό ρόλο για τους καταναλωτές πλέον διαδραματίζει η παροχή ολοκληρωμένων λύσεων για την κάλυψη των αναγκών τους, μέσα από μια ευρεία γκάμα προϊόντων και υπηρεσιών, συμπληρωματικών της προμήθειας ηλεκτρισμού και φυσικού αέριου, σε συνδυασμό με μια εξατομικευμένη εμπειρία. Η εξαγορά της UNISON, της μεγαλύτερης εταιρείας στον τομέα Διαχείρισης Εγκαταστάσεων (Facility Management), έρχεται να επιταχύνει τη δημιουργία μίας μοναδικής πλατφόρμας μέσω της οποίας η MYTILINEOS προσβλέπει να εξελιχθεί στον long-term energy solutions & services partner των πελατών της.  Η εν λόγω πλατφόρμα θα προσφέρει ένα χαρτοφυλάκιο προϊόντων και υπηρεσιών, που με επίκεντρο την προμήθεια ηλεκτρισμού και φυσικού αερίου, επεκτείνεται σε νέες δραστηριότητες πλησίον του ενεργειακού φάσματος, καθώς και στην παροχή υπηρεσιών και λύσεων οι οποίες διευρύνουν τη σχέση με τους πελάτες μας και μεγιστοποιούν τα οφέλη. Στόχος είναι να ενισχυθεί και να διασφαλιστεί η μακροχρόνια συνεργασία με τους πελάτες, εστιασμένη στη διαρκή δημιουργία προστιθέμενης αξίας. Σε αυτό πλαίσιο, και μέσω της UNISON, θα προσφέρονται υπηρεσίες και λύσεις, όπως το Facility Management, που αφορά πλέον στη συνολική διαχείριση εγκαταστάσεων. Το εύρος των εγκαταστάσεων / πελατών που εξυπηρετεί σήμερα η UNΙSON δημιουργεί σημαντικές ευκαιρίες για cross selling προϊόντων και υπηρεσιών της M ENERGY, αλλά και για συνέργειες με τις ευρύτερες δραστηριότητες της MYTILINEOS, που μεταξύ άλλων περιλαμβάνουν τη λειτουργία και διαχείριση κτιριακών εγκαταστάσεων (π.χ. κτιριακά ΣΔΙΤ), έργα οδοφωτισμού, συντήρηση εξοπλισμού (υπηρεσίες Ο&Μ) κλπ. Κοινοί άξονες σε ολόκληρο το εύρος προϊόντων και υπηρεσιών είναι η τεχνολογία και η κάλυψη του πλήρους φάσματος αναγκών και απαιτήσεων του σύγχρονου καταναλωτή στο σπίτι ή στην επιχείρηση. Η ενσωμάτωση των δραστηριοτήτων της UNISON στη MYTILINEOS στον Τομέα M Energy Customer Solutions θα γίνει σταδιακά, με σεβασμό στην ιστορία και στα καταξιωμένα στελέχη των δύο εταιρειών. Το συνολικό τίμημα για την συναλλαγή ανέρχεται σε 26 εκατ. ευρώ εκ των οποίων 10 εκατ. ευρώ θα καταβληθούν σε μετοχές της MYTILINEOS. Οι εν λόγω μετοχές θα προέλθουν εκ των Ιδίων Μετοχών της MYTILINEOS. Η UNISON για τη χρήση του έτους 2022 κατέγραψε κύκλο εργασιών €76,8 εκατ. και EBITDA €5,3 εκατ. H Συναλλαγή τελεί υπό την αίρεση της λήψης των απαραίτητων εγκρίσεων από την Επιτροπή Ανταγωνισμού και τις λοιπές αρχές.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Premia-Properties-symvasi-gia-ta-grafeia-tis-aneksartitis-arxis-dimosion-esodon-oi-oroi-tis-symfonias/3785493/,Premia Properties: Σύμβαση για τα γραφεία της Ανεξάρτητης Αρχής Δημοσίων Εσόδων – Οι όροι της συμφωνίας,2023-05-29T13:31:23+03:00,newsit.gr,"NewsIT Μεγαλες Επιχειρησεις Premia Properties: Συμβαση για τα γραφεια της Ανεξαρτητης Αρχης Δημοσιων Εσοδων – Οι οροι της συμφωνιας Η Primalaft Athens AE, 100% θυγατρική της Premia Properties, υπέγραψε σύμβαση μίσθωσης με την Ανεξάρτητη Αρχή Δημοσίων Εσόδων (ΑΑΔΕ) για τη στέγαση των κεντρικών υπηρεσιών της ΑΑΔΕ σε ακίνητα ιδιοκτησίας της στην οδό Πειραιώς 180-186. Αναλυτικότερα, θα δημιουργηθεί ένα σύγχρονο «πράσινο» συγκρότημα γραφειακών χώρων για την ΑΑΔΕ, πιστοποιημένο για τα βιοκλιματικά του χαρακτηριστικά κατά LEED Gold.  H συνολική επιφάνεια θα ανέρχεται περίπου 26.500 τ.μ. μέσω της μετατροπής του υφιστάμενου εμπορικού κέντρου Athens Heart σε κτίριο γραφείων, σε συνδυασμό με την ανέγερση νέου κτιρίου γραφείων σε όμορο ιδιόκτητο οικόπεδο. H σύμβαση μίσθωσης είναι 12ετούς διάρκειας και το ετήσιο συνολικό μίσθωμα ανέρχεται σε € 4,382 εκατ. για τους ανωτέρω γραφειακούς χώρους, συμπεριλαμβανομένων 92 θέσεων στάθμευσης.  Επίσης, αναμένονται επιπλέον έσοδα από τη διαχείριση των επιπλέον περίπου 500 θέσεων στάθμευσης που υπάρχουν στα 3 υπόγεια πάρκινγκ του υφιστάμενου κτιρίου, το οποίο θα αναβαθμιστεί ώστε να ανταποκρίνεται στις σύγχρονες ανάγκες ηλεκτροκίνησης. Οι σχετικές εργασίες προβλέπεται να ολοκληρωθούν έως το τέλος του δεύτερου τριμήνου του 2024. Ο Ηλίας Γεωργιάδης, πρόεδρος της Premia Properties δήλωσε: «Η μετατροπή του AthensHeart σε σύγχρονο χώρο γραφείων ήταν ένα απαραίτητο βήμα για να διορθωθεί επενδυτικά η χαμηλή απόδοση του ακινήτου σαν εμπορικό κέντρο. Η ανακατασκευή του κτιρίου με βιοκλιματικό σχεδιασμό και αρχιτεκτονική υψηλής αισθητικής είναι ένα βήμα για την αναβάθμιση της οδού Πειραιώς κοντά στην ευρύτερη περιοχή του κέντρου της Αθήνας. Η μετατροπή και επέκταση του κτιρίου εντάσσεται στην στρατηγική της PREMIA για δημιουργία χαρτοφυλακίου ακινήτων υποδομών κοινωνικού χαρακτήρα, μια στρατηγική που έχουμε ακολουθήσει με επιτυχία στην Σουηδία και εφαρμόζουμε και στην Ελλάδα». Ο Κώστας Μαρκάζος, διευθύνων σύμβουλος της Premia Properties δήλωσε: «Είμαστε ιδιαίτερα χαρούμενοι για τη συμφωνία με την ΑΑΔΕ. Πρόκειται για την πρώτη μας επένδυση στον κλάδο των «πράσινων» γραφείων και είμαστε ιδιαίτερα ικανοποιημένοι που θα συνεργαστούμε με ένα μισθωτή υψηλού κύρους. Πρόκειται για μια πρωτοποριακή συνεργασία Ιδιωτικού – Δημόσιου τομέα με την δημιουργία ενός βιοκλιματικού κτιρίου χαμηλής ενεργειακής απόδοσης το οποίο θα αποτελέσει τοπόσημο για την περιοχή. Η μεταστέγαση επτά Γενικών Διευθύνσεων του Υπουργείου Οικονομικών και των κεντρικών Υπηρεσιών της ΑΑΔΕ θα βοηθήσει στη μείωση των Δημόσιων δαπανών, στη βελτίωση των συνθηκών εργασίας 1.500 υπαλλήλων αλλά και στην εξυπηρέτηση των Πολιτών. Ταυτόχρονα αποδεσμεύονται ακίνητα στο κέντρο της Αθήνας, ενώ δημιουργείται ένα κτιριακό συγκρότημα ιδιαίτερης αρχιτεκτονικής αισθητικής με ενεργειακά αποδοτικό περιβαλλοντικό αποτύπωμα, το οποίο θα αποτελέσει το πρώτο κτίριο του Ελληνικού Δημοσίου με πιστοποίηση κατά LEED σε επίπεδο Gold. Η συγκεκριμένη επένδυση ενισχύει τα μεγέθη και βελτιστοποιεί τη διαφοροποίηση του χαρτοφυλακίου της PREMIA με την προσθήκη ενός ποιοτικού ακινήτου υψηλών αποδόσεων και προδιαγραφών».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Intrakat-ypegrapse-symvasi-ypiresion-anavathmisis-energeiakis-apodosis-me-ton-dimo-prevezas-ti-provlepei/3785421/,Intrakat: Υπέγραψε Σύμβαση Υπηρεσιών Αναβάθμισης Ενεργειακής Απόδοσης με τον Δήμο Πρέβεζας – Τι προβλέπει,2023-05-29T12:20:12+03:00,newsit.gr,"NewsIT Μεγαλες Επιχειρησεις Intrakat: Υπεγραψε Συμβαση Υπηρεσιων Αναβαθμισης Ενεργειακης Αποδοσης με τον Δημο Πρεβεζας – Τι προβλεπει Σε υπογραφή σύμβασης ενεργειακής απόδοσης με τον Δήμο Πρέβεζας προχώρησε η κοινοπραξία Intrakat – Οmexom Μονοπρόσωπη ΑΕ, με αντικείμενο την παροχή υπηρεσιών ενεργειακής αναβάθμισης του συστήματος και των υποδομών του οδικού και αστικού φωτισμού του Δήμου. Η ύψους 7 εκατ. ευρώ σύμβαση, στην οποία η κάθε μία εκ των δύο εταιρειών συμμετέχει με ποσοστό 50%, έχει 12μηνη διάρκεια υλοποίησης εργασιών και ακολουθείται από 12ετή περίοδο παρακολούθησης, στο τέλος της οποίας το έργο θα παραδοθεί στον Δήμο. Οι εργασίες αναβάθμισης της ενεργειακής απόδοσης που θα υλοποιηθούν από την κοινοπραξία Intrakat – Omexom περιλαμβάνουν την αντικατάσταση του συνόλου του υφιστάμενου δικτύου οδικού και αστικού φωτισμού του Δήμου Πρέβεζας (το οποίο αποτελείται από 8.170 φωτιστικά/προβολείς) με νέο, σύγχρονης τεχνολογίας φωτισμό τύπου LED. Η συγκεκριμένη αναβάθμιση ενεργειακής απόδοσης θα επιτρέψει στον Δήμο να επιτύχει ποσοστό εξοικονόμησης ενέργειας άνω του 70%, συνεισφέροντας έτσι στους ενεργειακούς στόχους που έχουν τεθεί σε τοπικό, εθνικό, αλλά και ευρωπαϊκό επίπεδο.  Η αναβάθμιση των παλαιών δικτύων οδοφωτισμού με την αντικατάσταση τους με φωτιστικά σώματα νέας γενιάς τεχνολογίας LED, στην οποία έχουν πλέον προχωρήσει αρκετοί Δήμοι, έχει πολλαπλά οφέλη στην ποιότητα του φωτισμού. Τα φωτιστικά τεχνολογίας LED παρέχουν τα βέλτιστα επίπεδα φωτεινότητας με πολύ χαμηλή κατανάλωση ενέργειας, περιορίζουν τη θάμβωση και βελτιώνουν σημαντικά την ορατότητα, συμβάλλοντας αποτελεσματικά στην αναβάθμιση της οδικής ασφάλειας σε συνθήκες νυχτερινής οδήγησης. Επιπλέον, ο φωτισμός LED συμβάλλει ιδιαίτερα στην εξοικονόμηση ενέργειας και πόρων, αφού προσφέρει πολύ υψηλή απόδοση, είναι 100% οικολογικός και ασφαλής, καθώς δεν περιέχει ψευδάργυρο ή άλλα τοξικά υλικά, ενώ είναι πλήρως ανακυκλώσιμος. Τα νέας γενιάς φωτιστικά LED που θα τοποθετηθούν από τις Intrakat – Omexom θα μπορούν να λειτουργήσουν απρόσκοπτα για πολλές χιλιάδες ώρες, καθιστώντας τις συχνές εργασίες αλλαγής – αντικατάστασης (οι οποίες επιβάλλονταν με τον παλαιότερου τύπου φωτισμό) μη απαραίτητες, μειώνοντας έτσι σημαντικά ή- και μηδενίζοντας ακόμα- τα έξοδα συντήρησης, αποφέροντας με αυτόν τον τρόπο στον Δήμο Πρέβεζας σημαντικά οικονομικά οφέλη. Αξίζει να σημειωθεί ότι παράλληλα με την αναβάθμιση του δικτύου οδοφωτισμού θα εγκατασταθεί σύστημα τηλεδιαχείρισης μέσω του οποίου θα παρακολουθείται σε πραγματικό χρόνο η λειτουργία των φωτιστικών σωμάτων LED και θα καταγράφεται η ενεργειακή κατανάλωση. Ακόμη, το δίκτυο φωτισμού που θα τοποθετηθεί στον αστικό ιστό της πόλης της Πρέβεζας θα μπορεί να υποστηρίξει μελλοντικά εφαρμογές «έξυπνης πόλης», όπως π.χ. η παροχή hotspot για πρόσβαση στο διαδίκτυο, τοποθέτηση αισθητήρων, κ.ά..  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Protergia-SpitiMou-konta-sas-se-kathe-neo-ksekinima/3783321/,Protergia SpitiMou: Κοντά σας σε κάθε νέο ξεκίνημα,2023-05-26T13:25:10+03:00,newsit.gr,"NewsIT Μεγαλες Επιχειρησεις Protergia SpitiMou: Κοντα σας σε καθε νεο ξεκινημα Στην Protergia – αναπόσπαστο κομμάτι της MYTILINEOS, της μεγαλύτερης ιδιωτικής εταιρείας ενέργειας στην Ελλάδα – σχεδιάζονται προϊόντα και υπηρεσίες με επίκεντρο τις ανάγκες των καταναλωτών. Για εκείνους μάλιστα που κάνουν μία νέα αρχή, σε ένα νέο σπίτι, η Protergia φέρνει το Οικιακό SpitiMou ένα ακόμα καινοτόμο πρόγραμμα για το σπίτι που θέλουμε να ζήσουμε. Πάντα δίπλα σε όλους, σε κάθε νέο ξεκίνημα, η Protergia σχεδίασε ένα πρόγραμμα που…λύνει τα προβλήματα που προκύπτουν σε μία μετακόμιση. Ειδικά στην αρχή, που όλα είναι… περίεργα! Για την ενέργεια όμως δεν χρειάζεται να ανησυχείτε, αφού το SpitiMou προσφέρει πολλά προνόμια, με τιμές βάσει κόστους και επιβράβευση κατά τη διάρκεια του συμβολαίου! Συγκεκριμένα: Καθώς η Protergia εξελίσσεται σε μία ολοκληρωμένη ενεργειακή εταιρεία, φροντίζει να παρέχει και ολιστικές υπηρεσίες για όλες τις ανάγκες κάθε νοικοκυριού. Έτσι, με το Protergia SpitiMou προσφέρονται επίσης: Σημειώνεται ότι το πρόγραμμα δεν αντικαθιστά τις κρατικές επιδοτήσεις μέσω του Ταμείου Ενεργειακής Μετάβασης, που ισχύουν συμπληρωματικά.  Παράλληλα, δεν απαιτείται εγγύηση, αν η εξόφληση των λογαριασμών πραγματοποιείται μέσω πάγιας εντολής τραπεζικού λογαριασμού, δεν ισχύουν δεσμεύσεις ή πρόσθετες συνδρομές. Επιπρόσθετα, παρέχεται δωρεάν η υπηρεσία myprotergia με την οποία οι πελάτες μπορούν να πάρουν τον έλεγχο της κατανάλωσης στα χέρια τους με στατιστικά στοιχεία κατανάλωσης και πρακτικές συμβουλές εξοικονόμησης ενέργειας! Η Protergia επιδιώκει να είναι πάντα μπροστά από τις εξελίξεις, πρωτοπόρος εταιρεία σε ό,τι σχεδιάζει και προσφέρει στον κλάδο της ενέργειας, με σκοπό να δημιουργεί μια ολιστική εμπειρία για τον καταναλωτή και όλες του τις ανάγκες, με γνώμονα την αειφόρο ανάπτυξη και την καινοτομία. Δείτε εδώ τη νέα τηλεοπτική διαφήμιση για το νέο πρόγραμμα Protergia Spitimou #ProtergiaSpitiMou Η MYTILINEOS, μέσω της Protergia, δραστηριοποιείται στην προμήθεια Ηλεκτρικής Ενέργειας και Φυσικού Αερίου, προσφέροντας σύγχρονες και αξιόπιστες υπηρεσίες και συνδυαστικά προϊόντα ηλεκτρικού ρεύματος και φυσικού αερίου, με περισσότερες από 300 χιλιάδες παροχές σε ολόκληρη τη χώρα. Ο εξελιγμένος τρόπος που η Protergia προσφέρει τα προϊόντα της δείχνει το μέλλον της ενέργειας και ανοίγει έναν καινούργιο δρόμο με νέες δυνατότητες για χιλιάδες σπίτια και επιχειρήσεις. Ένα δρόμο γεμάτο δυνατότητες όπου όλα μπορούν να γίνουν πραγματικότητα. Για περισσότερες πληροφορίες, παρακαλούμε: – καλέστε την εξυπηρέτηση πελατών στο 18311 – βρείτε μας στη διεύθυνση www.protergia.gr | Facebook | Instagram | YouTube – επισκεφθείτε ένα από τα καταστήματα της Protergia (Αττική: Μ. Αντύπα 11, Ν. Ηράκλειο, Λ. Κηφισίας 242 & Παναγίτσας 2, Κηφισιά, Λ. Δημάρχου Αγγέλου Μεταξά 17, Γλυφάδα, Παναγή Τσαλδάρη 60 & Πολυκράτους 12, Περιστέρι, Λ. Ηρώων Πολυτεχνείου 23, Πειραιάς | Θεσσαλονίκη: Μητροπόλεως 53 | Πάτρα: Ρ. Φεραίου 115 |Ιωάννινα: Ν. Ζέρβα 2 | Βόλος: Κ. Καρτάλη 25 | Λάρισα: Κύπρου 24, Κοζάνη: Π. Χαρίση 1-3)"
newsit.gr,https://www.newsit.gr/megales-epixeiriseis/Lamda-Development-ypodexthike-sto-elliniko-ton-kengo-Kuma-vraveymeno-arxitektona-tis-Riviera-Galleria/3782989/,Lamda Development: Υποδέχθηκε στο Ελληνικό τον Κengo Kuma βραβευμένο αρχιτέκτονα της Riviera Galleria,2023-05-25T22:09:20+03:00,newsit.gr,"NewsIT Μεγαλες Επιχειρησεις Lamda Development: Υποδεχθηκε στο Ελληνικο τον Κengo Kuma βραβευμενο αρχιτεκτονα της Riviera Galleria Τον διεθνούς φήμης, πολυβραβευμένο Ιάπωνα αρχιτέκτονα Kengo Kuma, που υπογράφει τον σχεδιασμό της Riviera Galleria, υποδέχτηκε στο μεγάλο έργο του Ελληνικού, για τρίτη φορά μέσα σε ένα χρόνο, η LAMDA Development. Οι κατασκευαστικές εργασίες για τη Riviera Galleria, που θα βρίσκεται μπροστά από την μαρίνα του Αγ. Κοσμά η οποία αναβαθμίζεται από την LAMDA, θα ξεκινήσουν εντός του 2023.  Κατά τη διάρκεια της επίσκεψής του, ο Kengo Kuma μαζί με τον επικεφαλής του γραφείου του για το έργο, Άρη Καφαντάρη, παρακολούθησε και επέβλεψε την εξέλιξη του σχεδιασμού, την πορεία των μελετών και την επιλογή των υλικών, ο συνδυασμός των οποίων θα αναδείξει την υψηλή αισθητική του συγκροτήματος και θα συνδέσει αρμονικά τη Riviera Galleria με το παραθαλάσσιο τοπίο. Στη συνάντηση συμμετείχαν o Iωάννης Βεντουράκης, επικεφαλής της ομάδας της BETAPLAN, του ελληνικού αρχιτεκτονικού γραφείου που έχει αναλάβει την ολοκλήρωση της μελέτης, καθώς και η Ελευθερία Ντεκώ, η βραβευμένη σχεδιάστρια φωτισμού που μαζί με την ομάδα της έχουν αναλάβει τη μελέτη φωτισμού του έργου.   Η Riviera Galleria, με το εντυπωσιακό κυματιστό στέγαστρο, εμπνευσμένο από τα πανιά των ιστιοπλοϊκών, θα έχει έκταση 23.000 τ.μ. Λιτές γραμμές, ανοιχτοί χώροι πρασίνου, εναρμόνιση με το φυσικό παραθαλάσσιο περιβάλλον, στοιχεία και υλικά από το ελληνικό τοπίο σε απόλυτη ισορροπία με σύγχρονες επιρροές σχεδιασμού, είναι τα χαρακτηριστικά του νέου εμπορικού και ψυχαγωγικού προορισμού που θα γίνει μια από τις πιο οργανωμένες premium αγορές μόδας και ένας γαστρονομικός προορισμός παγκοσμίως. Για την επίσκεψή του στο Ελληνικό και την πρόοδο των εργασιών για την Riviera Galleria, o Kengo Kuma δήλωσε: «Η Riviera Galleria είναι πολύ κοντά στη θάλασσα και αυτό δημιουργεί μια αρμονία με τη φύση, γεγονός πολύ σημαντικό για το έργο αυτό. Η πρόσοψη που σχεδιάζουμε, θέλουμε να αντικατοπτρίζει τη φιλοσοφία μας τόσο για το έργο, αλλά και για την αρχιτεκτονική του μέλλοντος.»  Η Chief Development & Investment Assets Officer της LAMDA, Μελίνα Παϊζη δήλωσε: «Είναι μεγάλη η χαρά μας, κάθε φορά που υποδεχόμαστε τον Kengo Kuma και τους συνεργάτες του, στο μεγάλο έργο του Ελληνικού. Προχωρούμε πολύ γρήγορα και ανυπομονούμε για την έναρξη των κατασκευαστικών εργασιών ενός κτιρίου μοναδικής αισθητικής που πιστεύουμε ότι θα είναι το κόσμημα της Aθηναϊκής Ριβιέρας.»  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Autohellas-53-ayksithike-o-kyklos-ergasion-sto-to-1o-trimino-i-syneisfora-tis-Hertz-stin-portogalia/3782065/,Autohellas: 53% αυξήθηκε ο κύκλος εργασιών στο το 1ο τρίμηνο – Η συνεισφορά της Hertz στην Πορτογαλία,2023-05-24T22:13:00+03:00,newsit.gr,"NewsIT Μεγαλες Επιχειρησεις Autohellas: 53% αυξηθηκε ο κυκλος εργασιων στο το 1ο τριμηνο – Η συνεισφορα της Hertz στην Πορτογαλια Αύξηση 53,1% σημείωσε ο ενοποιημένος κύκλος εργασιών της Autohellas το πρώτο τρίμηνο 2023, ο οποίος ανήλθε σε €221,6 εκ. έναντι €144,8 εκ. το 2022, με τη δραστηριότητα της Hertz (βραχυχρόνιες ενοικιάσεις) στην Πορτογαλία, που εξαγοράστηκε την 01/10/2022, να συνεισφέρει τα €15 εκ. από τα συνολικά €77 εκ. της αύξησης του κύκλου εργασιών, ενώ τα €62 εκ. δηλαδή το 42% ήταν συγκρίσιμα οργανικά. Όσον αφορά τα λειτουργικά κέρδη (ΕΒΙΤ) του πρώτου τριμήνου διαμορφώθηκαν σε €17,6 εκ. έναντι €13,4 εκ. το 2022, καταγράφοντας αύξηση 30,6%.   Τα κέρδη προ φόρων (ΕBT) του ομίλου για το πρώτο εποχικά αδύναμο τρίμηνο του 2023, ανήλθαν στα €10,3 εκ. έναντι €10,1 εκ. την αντίστοιχη περσινή περίοδο παρουσιάζοντας αύξηση 2,1% με αντίστοιχα τα κέρδη μετά φόρων να διαμορφώνονται στα €7,4 εκ. Αντίστοιχα, σε επίπεδο κερδών προ φόρων η Πορτογαλία, που έχει αποκλειστικά βραχυχρόνιες μισθώσεις, επιβάρυνε το αποτέλεσμα με €2,8 εκ. ζημίες λόγω εποχικότητας. Κατά συνέπεια, το συγκρίσιμο αποτέλεσμα προ φόρων ήταν αυξημένο σε €12,9 εκ. έναντι €10,1 εκ. το 1ο τρίμηνο του 2022. Οι μισθώσεις αυτοκινήτων στην Ελλάδα  Ο κύκλος εργασιών από τη δραστηριότητα του ομίλου στις μισθώσεις αυτοκινήτων στην Ελλάδα αυξήθηκε στο πρώτο τρίμηνο του 2023 κατά 18,2% σε σχέση με το 2022 αγγίζοντας τα €49εκ. Η δραστηριότητα του Τομέα υποστηρίχθηκε σημαντικά και από τη διάθεση (μεταπώληση) των μεταχειρισμένων αυτοκινήτων του στόλου, αλλά και από την σταδιακή άφιξη αυτοκινήτων που αποτελούσαν παραγγελίες του προηγούμενου έτους και προστέθηκαν στο  στόλο των μακροχρόνιων μισθώσεων. Ο Κύκλος εργασιών της δραστηριότητας των θυγατρικών εξωτερικού που σχετίζεται με τον Τομέα των μισθώσεων αυτοκίνητων, περιλαμβάνει την ενσωμάτωση της «HR Aluguer de Automóveis S.A.» και έφθασε συνολικά τα €30,3εκ. από €12,5εκ. το 2022 (20% οργανική ανάπτυξη χωρίς την Πορτογαλία) καθώς με καθυστέρηση σε σχέση με την Ελλάδα, χώρες όπως η Κύπρος και η Κροατία επανακάμπτουν το 2023, αγγίζοντας τα επίπεδα τουριστικών αφίξεων του 2019. Είναι σημαντικό να σημειωθεί σε σχέση με τη δυναμική του επερχόμενου καλοκαιριού, ότι η μεγαλύτερη δυναμική ανάπτυξη σε αφίξεις ξένων επισκεπτών σε επίπεδο Ε.Ε. σε σχέση με το 2022, εντοπίζεται για τους πρώτους 4 μήνες του χρόνου στις αγορές της Κροατίας και της Πορτογαλίας, όπου δραστηριοποιείται πλέον η Autohellas.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/kri-kri-i-ayksimeni-zitisi-gia-giaourti-oi-nees-ependyseis-se-pagoto-kai-to-veltiomeno-trimino/3782041/,"Κρι-Κρι:  Η αυξημένη ζήτηση για γιαούρτι, οι νέες επενδύσεις σε παγωτό και το βελτιωμένο τρίμηνο",2023-05-24T21:39:00+03:00,newsit.gr,"NewsIT Μεγαλες Επιχειρησεις Κρι-Κρι: Η αυξημενη ζητηση για γιαουρτι, οι νεες επενδυσεις σε παγωτο και το βελτιωμενο τριμηνο Αύξηση της τάξης του 49,3% κατέγραψε ο κύκλος εργασιών της βιομηχανίας γάλακτος ΚΡΙ-ΚΡΙ στο πρώτο τρίμηνο του έτους, καθώς διαμορφώθηκε σε €45,90 εκ. έναντι €30,73 εκ. το 2022, ενώ τα καθαρά κέρδη μετά από φόρους ανήλθαν σε €6,68 εκ., έναντι €0,45 εκ. το 2022. Σύμφωνα με την εταιρεία, ευοίωνες είναι οι προοπτικές για τη ζήτηση σε γιαούρτι, ενώ, στον τομέα παγωτού δρομολογεί νέες επενδύσεις και προσλήψεις προσωπικού.  Αναφορικά με το πρώτο τρίμηνο του έτους, στον κλάδο γιαουρτιού συνολικά οι πωλήσεις αυξήθηκαν κατά +48,6% σε αξία και +18,5% σε όγκο. Στις αγορές του εξωτερικού, οι πωλήσεις παρουσιάζουν ισχυρή ανάπτυξη +52,9%, αγγίζοντας τα €23 εκ. Σημαντική ώθηση υπάρχει από τις βασικές αγορές της Ιταλίας και του Ηνωμένου Βασιλείου, καθώς και από άλλες χώρες όπως η Σουηδία, η Αυστρία και το Βέλγιο. Αναφορικά με τα μεγέθη κερδοφορίας, παρατηρείται ανάκαμψη των περιθωρίων στα φυσιολογικά τους επίπεδα.  Πολύ ισχυρή ανάπτυξη εμφανίζουν οι πωλήσεις γιαουρτιού και στην εγχώρια αγορά. Συγκεκριμένα, παρουσιάζουν αύξηση +43,3%, ξεπερνώντας τα €17,5εκ. Η τρέχουσα συγκυρία με τις συνθήκες υψηλού πληθωρισμού, έχει οδηγήσει την συνολική αγορά σε μείωση του όγκου κατανάλωσης (-2,7%), ενώ η αξία παρουσιάζει θετική μεταβολή +12,5% [στοιχεία IRI, Ιαν.-Μαρ. 2023]. Παράλληλα, παρατηρείται έντονη στροφή των καταναλωτών στα γιαούρτια ιδιωτικής ετικέτας, ως αποτέλεσμα των επιλογών τους για οικονομικότερα προϊόντα. Οι ανακατατάξεις που συμβαίνουν δείχνουν το μερίδιο αγοράς σε όγκο των γιαουρτιών ιδιωτικής ετικέτας ενισχυμένο κατά +5,6 ποσοστιαίες μονάδες, ασκώντας έντονη πίεση στα branded γιαούρτια. Η πίεση αυτή έχει οδηγήσει τα branded γιαούρτια της ΚΡΙ-ΚΡΙ σε μικρή μεριδιακή απώλεια (-0,3 ποσοστιαίες μονάδες), η οποία ωστόσο είναι η μικρότερη σε σύγκριση με τους βασικούς μας ανταγωνιστές [στοιχεία IRI σε αξία, Ιαν.-Μαρ. 2023]. Γενικότερα, από τις εξελίξεις στην αγορά φαίνεται να προκύπτει όφελος για την ΚΡΙ-ΚΡΙ, μιας και αποτελεί τον μεγαλύτερο παραγωγό για την εγχώρια αγορά γιαουρτιών ιδιωτικής ετικέτας. Αναφορικά με την κερδοφορία, το μικτό περιθώριο διαμορφώνεται σε 29,9%, χαμηλότερο κατά 2 ποσοστιαίες μονάδες από το αντίστοιχο του 2021. Αυτό είναι αποτέλεσμα των επιλογών της εταιρείας για απορρόφηση μέρους του επιπλέον κόστους που προέκυψε από την εκτίναξη στις τιμές πρώτων υλών, μεταφορών και ενέργειας. Βέβαια, οι οικονομίες κλίμακας που προέκυψαν στον κλάδο του γιαουρτιού οδήγησαν το περιθώριο EBIT σε υψηλό διψήφιο ποσοστό. Στο πλαίσιο της στρατηγικής επιλογής της εταιρείας να βρίσκεται κοντά στον καταναλωτή και εφόσον συνεχιστεί η εξομάλυνση των πληθωριστικών πιέσεων, προγραμματίζονται και περαιτέρω προωθητικές ενέργειες πέρα από τις μειώσεις τιμών που έχουν ήδη ανακοινωθεί. Στον κλάδο του παγωτού, όπου το α’ τρίμηνο δεν είναι αντιπροσωπευτικό των ετήσιων αποτελεσμάτων λόγω της μεγάλης εποχικότητας, οι πωλήσεις εσωτερικού διαμορφώθηκαν σε €3,49εκ. έναντι €1,93εκ. της προηγούμενης χρονιάς. Η ανάπτυξη που εμφανίζουν τα μεγέθη της επιχείρησης δημιουργεί την ανάγκη ενίσχυσης της παραγωγικής της δυναμικότητας. Στο πλαίσιο αυτό, εντός του 2023, προγραμματίζει επενδύσεις σε παραγωγικό εξοπλισμό ύψους €20εκ., ενώ έχει ήδη προχωρήσει στην πρόσληψη 100 επιπλέον εργαζομένων.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/opap-33-6-ayksithikan-ta-kathara-kerdi-sto-1o-trimino-diloseis-tou-CEO-Jan-Karas/3782033/,"ΟΠΑΠ: 33,6% αυξήθηκαν τα καθαρά κέρδη στο 1ο τρίμηνο – Δηλώσεις του CEO Jan Karas",2023-05-24T21:09:34+03:00,newsit.gr,"NewsIT Μεγαλες Επιχειρησεις ΟΠΑΠ: 33,6% αυξηθηκαν τα καθαρα κερδη στο 1ο τριμηνο – Δηλωσεις του CEO Jan Karas Στα 118 εκατ. ευρώ διαμορφώθηκαν τα καθαρά κέρδη του ΟΠΑΠ το πρώτο τρίμηνο του 2023, πετυχαίνοντας αύξηση της τάξης του 33,6%, ενώ τα καθαρά έσοδα προ εισφορών (GGR) ανήλθαν σε 527,4 εκατ. ευρώ, αυξημένα κατά 15,4% σε ετήσια βάση, ως αποτέλεσμα του επιτυχημένου εμπορικού πλάνου και του γενικότερου θετικού κλίματος στις retail δραστηριότητες. Με αφορμή τα οικονομικά αποτελέσματα τριμήνου, ο Jan Karas διευθύνων σύμβουλος του ΟΠΑΠ δήλωσε: «Έπειτα από το εντυπωσιακό τέταρτο τρίμηνο του 2022, ο ΟΠΑΠ ξεκίνησε δυναμικά το 2023, σημειώνοντας ισχυρή οργανική ανάπτυξη. Η σημαντική κερδοφορία του πρώτου τριμήνου του 2023 αντανακλά την ελκυστική πρότασή μας προς τους πελάτες, καθώς και την ενισχυμένη λειτουργική αποδοτικότητά μας.  Συνολικά, σημαντική πρόοδος έχει επιτευχθεί σε όλους τους πυλώνες της επιχειρηματικής στρατηγικής Fast Forward του ΟΠΑΠ. Μεταξύ άλλων, έχουμε βελτιώσει περαιτέρω τα προϊόντα μας και έχουμε αναβαθμίσει την εμπειρία των πελατών μας.   Η ανανεωμένη πλατφόρμα αθλητικού στοιχηματισμού του Pamestoixima.gr προσφέρει ένα ελκυστικό προϊόν, γεγονός που ενισχύει την αλληλεπίδραση με τον πελάτη. Επιπλέον, η νέα iLoterry πλατφόρμα μας, το Opaponline.gr, εντείνει το ψηφιακό αποτύπωμά μας, δίνοντας στον ΟΠΑΠ τη δυνατότητα να παρέχει την πιο ολοκληρωμένη online πρόταση στην αγορά και να προσφέρει ακόμη περισσότερη διασκέδαση στους πελάτες του. Ακόμη, το OPAP Store App συνεχίζει να αποδίδει καρπούς, αναδεικνύοντας τον απτό αντίκτυπο των πρωτοβουλιών μας για την ψηφιοποίηση της εμπειρίας των πελατών στα καταστήματα μας.  Κοιτώντας προς το μέλλον, παραμένουμε κατάλληλα τοποθετημένοι για τα επόμενα κεφάλαια ανάπτυξης της εταιρείας μας. Ταυτόχρονα, είμαστε σε διαρκή ετοιμότητα, ώστε να διασφαλίσουμε ότι ο ΟΠΑΠ αξιοποιεί πλήρως τις ευκαιρίες που εμφανίζονται στην αγορά, ενώ παράλληλα ανταποκρίνεται στις δεσμεύσεις του για τη βιωσιμότητα και την κοινωνική προσφορά». Η γενική συνέλευση των μετόχων της εταιρείας που έλαβε χώρα στις 27 Απριλίου 2023 αποφάσισε τη διανομή μικτού ποσού € 0,70 ανά μετοχή ως υπόλοιπο μερίσματος για τη χρήση 2022, ενώ διανεμήθηκε ήδη το Νοέμβριο 2022 το μεικτό ποσό των €0,30 ανά μετοχή ως προμέρισμα, προσφέροντας στους μετόχους το δικαίωμα για επανεπένδυση του μερίσματος (scrip dividend). Το υπόλοιπο μερίσματος χρήσης 2022 θα διανεμηθεί στις 27 Ιουνίου 2023 (ημερομηνία αποκοπής: 06 Ιουνίου 2023 και ημερομηνία καταγραφής των δικαιούχων μετόχων: 07 Ιουνίου 2023).   ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/SKY-express-489-ayksithikan-ta-esoda-to-1o-trimino-oi-prooptikes/3781789/,SKY express: 489% αυξήθηκαν τα έσοδα το 1ο τρίμηνο – Οι προοπτικές,2023-05-24T15:15:00+03:00,newsit.gr,"NewsIT Μεγαλες Επιχειρησεις SKY express: 489% αυξηθηκαν τα εσοδα το 1ο τριμηνο – Οι προοπτικες Ισχυρή λειτουργική ανάπτυξη πέτυχε στο πρώτο τρίμηνο του έτους η SKY express, καταγράφοντας αύξηση πτήσεων και εσόδων κατά 489%. Ειδικότερα, οι συνολικές πτήσεις αυξήθηκαν κατά 11% συγκριτικά με την ίδια περίοδο του 2022 ξεπερνώντας τις 10.000. Συγκρίνοντας με το α’ τρίμηνο του 2019 (περίοδος προ πανδημίας Covid-19) η αύξηση των πτήσεων φτάνει το 69%.  Οι επιβάτες της εταιρείας αυξήθηκαν 50%, σε σύγκριση με το α’ τρίμηνο του 2022 , φτάνοντας τους 730.000. Σε σχέση με την προ πανδημίας αντίστοιχη περίοδο, η αύξηση φτάνει το 390% Τα συνολικά έσοδα της εταιρείας αυξήθηκαν 73% (σε σύγκριση με το α’ τρίμηνο του 2022) φτάνοντας τα €48 εκ., οδηγούμενα από την υψηλότερη ανάπτυξη των πτήσεων εξωτερικού. Σε σχέση με την προ πανδημίας αντίστοιχη περίοδο η αύξηση φτάνει το 489%.  Η SKY express πέτυχε την εδραίωσή της στην ελληνική αγορά κι επιπλέον τα σημαντικά αυτά μεγέθη οδηγούνται από την ωρίμανση των πτήσεων εξωτερικού, όπου πλέον έχει αυξηθεί η αναγνωρισιμότητα της εταιρείας στο διεθνές κοινό. Η οργανική ανάπτυξη των μεγεθών της εταιρείας υποστηρίχτηκε και από ισχυρή αύξηση των θέσεων εργασίας που πλέον ανέρχονται σε περισσότερες από 660. Η ανάπτυξη αυτή, μεταξύ άλλων, αντανακλάται και στην αύξηση του στόλου της SKY express με την προσθήκη νέων και μεγαλύτερων τύπων αεροσκαφών. Ήδη η εταιρεία έχει παραλάβει το πρώτο εκ των δύο AIRBUS A321neo, το οποίο έχει συμβάλλει στην αύξηση του πτητικού έργου και τους προορισμούς της, ενισχύοντας ς ακόμα περισσότερο τα δρομολόγια από και προς το Λονδίνο και το Παρίσι. Αξίζει να σημειωθεί ότι, μέχρι τα τέλη του Μαΐου θα έχει παραληφθεί και το δεύτερο Airbus A321 neo, το οποίο αναμένεται να ενισχύσει περαιτέρω τις ανάγκες του θερινού προγράμματος και θα σηματοδοτήσει την ανάπτυξη νέων προορισμούς το χειμώνα του 2024, κυρίως σε μεγάλες πρωτεύουσες και άλλες σημαντικές πόλεις της Ευρώπης. Όπως δήλωσε σχετικά ο κ. Γιώργος Λιούμπης, general manager της SKY express: «Τα εξαιρετικά στοιχεία που σημειώσαμε κατά το Α’ τρίμηνο του 2023 καταδεικνύουν ότι όχι μόνο έχουμε καθιερωθεί στη συνείδηση του επιβατικού κοινού ως η ταχύτερα αναπτυσσόμενη εταιρεία στην Ευρώπη, αλλά και ως επιλογή -ως μία μεγάλη ελληνική αεροπορική εταιρεία- για σημαντικά μεγάλο ποσοστό των ταξιδιωτών. Είμαστε πραγματικά πολύ περήφανοι που προσφέρουμε περισσότερες επιλογές στο επιβατικό κοινό με νέες συνδέσεις, περισσότερα δρομολόγια και ποιοτικές υπηρεσίες, συμβάλλοντας ταυτόχρονα στον υγιή ανταγωνισμό. Δεσμευόμαστε ότι θα συνεχίσουμε με την ίδια αποφασιστικότητα στην υλοποίηση του επενδυτικού μας πλάνου.»  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/stratigiki-synergasia-sti-moda-i-NeoTextile-me-ti-Recycom-gia-tin-anakyklosi-endymaton/3781775/,Στρατηγική συνεργασία στη μόδα: Η NeoTextile με τη Recycom για την ανακύκλωση ενδυμάτων,2023-05-24T14:48:15+03:00,newsit.gr,"NewsIT Μεγαλες Επιχειρησεις Στρατηγικη συνεργασια στη μοδα: Η NeoTextile με τη Recycom για την ανακυκλωση ενδυματων Τη στρατηγική της συνεργασία με την Recycom, την πρώτη ελληνική εταιρία ολοκληρωμένης διαχείρισης μεταχειρισμένων ειδών ένδυσης και υπόδησης, ανακοίνωσε η NeoTextile, πρωτοπόρος εταιρία στην ανακύκλωση κλωστοϋφαντουργικών προϊόντων και νέο μέλος της Polygreen, του μεγαλύτερου ομίλου κυκλικής οικονομίας στην Ελλάδα. Στόχος της συνεργασίας είναι η δημιουργία ενός ολοκληρωμένου συστήματος διαχείρισης κλωστοϋφαντουργικών αποβλήτων, το οποίο θα καλύπτει όλο τον ελλαδικό χώρο. Με όραμα τον περιορισμό  του αρνητικού αποτυπώματος που αφήνει ο τρόπος λειτουργίας της βιομηχανίας της μόδας στο περιβάλλον, οι δύο εταιρείες ενώνουν τις δυνάμεις τους συνδυάζοντας τις υπηρεσίες και την εμπειρία τους. Το εκτεταμένο δίκτυο συλλογής μεταχειρισμένων ενδυμάτων και υποδημάτων που έχει αναπτύξει από το 2012 η Recycom και οι υπηρεσίες διαλογής, επεξεργασίας και ανακύκλωσής της Neotextile, θα δώσουν λύσεις κυκλικής οικονομίας που θα συμβάλλουν σημαντικά στη μείωση του όγκου των αποβλήτων ένδυσης που καταλήγουν κάθε χρόνο στις χωματερές.  Η πρόεδρος και Διευθύνουσα Σύμβουλος της Neotextile, Ζωή Δημητράκου-Πολυχρονοπούλου, δήλωσε σχετικά: «Η στρατηγική αυτή συνεργασία σηματοδοτεί τη δημιουργία υποδομών ολιστικής διαχείρισης των κλωστοϋφαντουργικών αποβλήτων στη χώρα μας, με σκοπό τη μείωση του περιβαλλοντικού αποτυπώματος από το συγκεκριμένο ρεύμα  που αποτελεί έναν από τους σημαντικότερους παράγοντες ρύπανσης όχι μόνο στην Ελλάδα αλλά και παγκοσμίως». Με τη σειρά του  ο Βαγγέλης Αράπης, Ιδιοκτήτης και Διαχειριστής της Recycom, δήλωσε πως «Είμαστε πολύ χαρούμενοι για αυτή τη συνεργασία, η οποία θα αποτελέσει πρωτοποριακό αλλά και σημαντικό βήμα στη διαχείριση και την επεξεργασία των κλωστοϋφαντουργικών προϊόντων στην Ελλάδα». Να σημειωθεί, ότι η NeoTextile είναι μια startup επιχείρηση με έδρα την Ελλάδα, που ειδικεύεται στη διαλογή μεταχειρισμένων ρούχων. Το όραμα είναι να προσφέρει ολιστική λύση στο πρόβλημα της ρύπανσης του περιβάλλοντος από τα κλωστοϋφαντουργικά απόβλητα, μέσω της διαλογής και της πλήρους ανακύκλωσής τους. Η RECYCOM, που ιδρύθηκε το 2012, είναι η πρώτη ελληνική επιχείρηση που εφαρμόζει με οργανωμένο και επαγγελματικό τρόπο ένα σύστημα ολοκληρωμένης συλλογής και διαχείρισης των μεταχειρισμένων ενδυμάτων – υποδημάτων, φιλοδοξώντας να συμβάλλει ενεργά και δραστήρια στη δημιουργία ενός καθαρού, υγιεινού και αειφόρου περιβάλλοντος.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/H-Action-Global-Communications-apoxaireta-ton-proedro-kai-idryti-tony-xristodoulou/3781754/,H Action Global Communications «αποχαιρετά» τον πρόεδρο και ιδρυτή Τόνυ Χριστοδούλου,2023-05-24T14:05:50+03:00,newsit.gr,"NewsIT Μεγαλες Επιχειρησεις H Action Global Communications «αποχαιρετα» τον προεδρο και ιδρυτη Τονυ Χριστοδουλου Ο κλάδος της επικοινωνίας και των δημοσίων σχέσεων «έχασε» έναν από τους σπουδαιότερους πρωτοπόρους, καινοτόμους και αληθινούς υποστηρικτές της, με τον θάνατο του Τόνυ Χριστοδούλου, Ιδρυτή και Προέδρου της Action Global Communications, στις 11 Μαΐου. Ο Τόνυ Χριστοδούλου ξεκίνησε την εταιρεία από το σπίτι του στη Λευκωσία της Κύπρου το 1971. Μέσα από μια εντυπωσιακή 35ετή συνεργασία με την British Airways, διεύρυνε το δίκτυο της Action σε 40 αγορές, καθιερώνοντάς την ως το μεγαλύτερο ανεξάρτητο δίκτυο εταιρειών επικοινωνίας σε Μέση Ανατολή, Βόρεια Αφρική και Νοτιοανατολική Ευρώπη.  Τον Τόνυ Χριστοδούλου χαρακτήριζε πάντα ένα πνεύμα δυναμικότητας και ιδιαίτερης τόλμης και έτσι, το 1989 ξεκίνησε την επέκταση των δραστηριοτήτων της Action στις υπόλοιπες χώρες του δικτύου. Το ελληνικό γραφείο αποτέλεσε το πρώτο βήμα για τη διεύρυνση του Ομίλου και έθεσε τις βάσεις για τη δημιουργία ενός δικτύου συνεργατών που σήμερα αριθμεί γραφεία και συνεργασίες σε περισσότερες από 40 αγορές. Έκτοτε, η Action Greece έχει εξελιχθεί σε μια κορυφαία εταιρεία παροχής υπηρεσιών ολοκληρωμένης επικοινωνίας, με μακρά και επιτυχημένη πορεία και ιδιαίτερα διαφοροποιημένο και ευρύ πελατολόγιο στην Ελλάδα, που εκτείνεται από φαρμακευτικές, εταιρείες ενέργειας, τεχνολογίας και τροφίμων. Το 1994, ο Τόνυ Χριστοδούλου διεύρυνε το δίκτυο της Action στα Ηνωμένα Αραβικά Εμιράτα, με την εξαγορά της MCS, διαμορφώνοντας έτσι καθοριστικά τον κλάδο της επικοινωνίας στη Μέση Ανατολή. Στην πολυετή καριέρα του έχτισε ομάδες που αντανακλούσαν την ακλόνητη δέσμευσή του προς τους πελάτες διαφορετικών κλάδων. Επιπλέον, για 22 χρόνια, υπηρέτησε ως Επίτιμος Γενικός Πρόξενος της Νέας Ζηλανδίας στην Κύπρο, συγκεντρώνοντας πολλαπλά βραβεία του κλάδου, συμπεριλαμβανομένης της Επίτιμης Κοινότητας από την MEPRA το 2018.  «Η γοητευτική προσωπικότητα του πατέρα μας και η μοναδική του ικανότητα να δημιουργεί ισχυρούς δεσμούς άφησε ένα σημαντικό αντίκτυπο,» δήλωσε ο Χρηστάκης Χριστοδούλου, Διευθύνων Σύμβουλος του Ομίλου. «Η μεγάλη συμπαράσταση και τα αναρίθμητα μηνύματα που έχουμε λάβει από συνεργάτες από όλο τον κόσμο αποδεικνύει την παρακαταθήκη του ως μέντορα πολλών κορυφαίων στελεχών παγκοσμίως. Αυτό αποτελεί πηγή μεγάλης υπερηφάνειας για την οικογένειά μας στην Action Global Communications.» «Εκτιμούμε ιδιαίτερα όλα τα μηνύματα που τιμούν την προσφορά του πατέρα μας,» δήλωσε η Κάθυ Χριστοδούλου, Διευθύντρια και Επικεφαλής του New Business στον Όμιλο. «Ήταν εξαιρετικός στο να δημιουργεί αληθινές σχέσεις, τόσο με τους πελάτες, όσο με τους συναδέλφους του. Στην ταχέως εξελισσόμενη εποχή μας, οι ουσιαστικές σχέσεις συχνά παραβλέπονται, αλλά είναι βαθιά ριζωμένες στο DNA της Action. Με υπερηφάνεια οδηγούμε την Action και τον κλάδο προς το μέλλον τιμώντας τον Ιδρυτή μας, θέτοντας ως προτεραιότητα τις σχέσεις αυτές.» Το έργο του θα συνεχιστεί από τους χιλιάδες υπαλλήλους -πρώην και νυν- που εργάστηκαν για την Action Global Communications κατά τη διάρκεια των 51 ετών λειτουργίας της σε διάφορες αγορές.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/ypertameio-ypografi-mnimoniou-synergasias-me-to-kentro-meleton-asfaleias/3781721/,Υπερταμείο: Υπογραφή Μνημονίου Συνεργασίας με το Κέντρο Μελετών Ασφαλείας,2023-05-24T13:42:12+03:00,newsit.gr,"NewsIT Μεγαλες Επιχειρησεις Υπερταμειο: Υπογραφη Μνημονιου Συνεργασιας με το Κεντρο Μελετων Ασφαλειας Το Κέντρο Μελετών Ασφαλείας (ΚΕ.ΜΕ.Α.) και το Υπερταμείο ξεκινούν μια ευρεία και πολυεπίπεδη συνεργασία με βασικούς στόχους την εκπόνηση στρατηγικής «ολιστικής προσέγγισης» ως προς την ασφάλεια, και την οριζόντια υιοθέτηση πολιτικής ασφαλείας από το Υπερταμείο και τις θυγατρικές επιχειρήσεις του ομίλου. Πιο αναλυτικά, η συνεργασία αφορά στην έρευνα, τον σχεδιασμό, την εκπόνηση και εκτέλεση μελετών, διαδικασιών, τεχνικών και τεχνολογικών παρεμβάσεων, για να επιτευχθούν οι επιμέρους στόχοι εφαρμογής της πολιτικής που θα τεθούν στην στρατηγική. Μέσα από αυτή τη σημαντική συνεργασία, τα δύο μέρη φιλοδοξούν να συνδιαμορφώσουν έναν μηχανισμό διαρκούς και άμεσης προσαρμογής του Υπερταμείου και των εταιρειών του στις νέες ανάγκες και στα νέα δεδομένα ασφαλείας μέσω της ανάλυσης απειλών, της παροχής συμβουλών, της διοργάνωσης εκπαιδεύσεων, της συνεχούς αξιολόγησης δομών και προγραμμάτων, της διεξαγωγής ασκήσεων και της τακτικής ενημέρωσης για τις βέλτιστες διεθνείς πρακτικές, όσο και με όσα άλλα μέσα διαθέτει το ΚΕ.ΜΕ.Α. για την εκπλήρωση της αποστολής του και την ικανοποίηση των αναγκών του Υπερταμείου και των θυγατρικών του.  Το Μνημόνιο Συνεργασίας μεταξύ των δύο μερών, το οποίο θα έχει διάρκεια μέχρι το τέλος του 2026, υπογράφηκε στις 15 Μαΐου 2023, στα γραφεία του Υπερταμείου, από τον Διευθύνοντα Σύμβουλο του Υπερταμείου κ. Γρηγόρη Δ. Δημητριάδη, τον Πρόεδρο του Δ.Σ. του ΚΕ.ΜΕ.Α. κ. Θεόδωρο Δραβίλλα και τους Διευθύνοντες Συμβούλους των θυγατρικών εταιρειών των Συγκοινωνιών Αθηνών (ΟΑΣΑ, ΣΤΑΣΥ, ΟΣΥ), καθώς και των αγορών τροφίμων (ΟΚΑΑ, ΚΑΘ).   Ο κ. Θεόδωρος Δραβίλλας με δήλωσή του διαβεβαίωσε όλους τους συμμετέχοντες ότι «είναι χαρά και ευθύνη του ΚΕ.ΜΕ.Α. που είναι ένας αυτοχρηματοδοτούμενος φορέας, να γίνει ταυτόχρονα κι ένας φορέας που είναι πραγματικός αρωγός στην κεφαλαιώδους σημασίας προσπάθεια που κάνει το Υπερταμείο και οι θυγατρικές του για την «Ελλάδα της επόμενης ημέρας». Η Αντιστράτηγος Ελληνικής Αστυνομίας και Διευθύντρια του ΚΕ.ΜΕ.Α, κα Κωνσταντία Κορώνη δήλωσε: «Το ΚΕ.ΜΕ.Α. αποτελεί τον πιο επιστημονικό φορέα για την ασφάλεια, ειδικά με έμφαση στις υποδομές ζωτικής σημασίας, πεδίο στο οποίο οι άνθρωποί μας έχουν πολύ μεγάλη εμπειρία». Αντίστοιχα, κ. Γρηγόρης Δ. Δημητριάδης ανέφερε τα εξής: «Η διαμόρφωση ενός περιβάλλοντος ασφάλειας αποτελεί έναν από τους κρισιμότερους όρους διεθνώς για την ορθή λειτουργία κάθε σύγχρονου οργανισμού, για την ομαλή εργασία των εργαζομένων και για την πλήρη και υψηλής ποιότητας παροχή υπηρεσιών στις θυγατρικές μας και τους πελάτες τους. Η ασφάλεια αποτελεί όρο γενικότερης αξιοπιστίας και η επάρκειά της είναι άμεσα ορατή σε όλους τους ενδιαφερόμενους. Η αναβάθμισή της θεωρούμε ότι γίνεται πλέον πολύ ευχερέστερη χάρη στη συνεργασία που σήμερα εγκαινιάζουμε με το Κέντρο Μελετών Ασφαλείας, το οποίο αποτελεί τον κατ’ εξοχήν ειδικευμένο και άρτιο οργανισμό που διαθέτει σήμερα η χώρα μας». Οι CEOs του Ομίλου Συγκοινωνιών και των ΟΚΑΑ και ΚΑΘ, θυγατρικών εταιρειών του Υπερταμείου, από την πλευρά τοποθετήθηκαν ως εξής: Ο κ. Γιώργος Σπηλιόπουλος, Διευθύνων Σύμβουλος του ΟΑΣΑ, μίλησε για την ιδιαιτερότητα των θεμάτων ασφαλείας, που, επειδή είναι καθημερινής συχνότητας, δεν θα μπορούσαν να αντιμετωπιστούν χωρίς ένα καθεστώς εποικοδομητικής συνεργασίας. Ο κ. Θανάσης Κοτταράς, Διευθύνων Σύμβουλος ΣΤΑΣΥ, επισήμανε ότι υπάρχουν πολλά θέματα στα οποία η συνδρομή του ΚΕ.ΜΕ.Α μπορεί να αποβεί πολύτιμη, μεταξύ των οποίων και η εκπαίδευση των εργαζομένων. Ο κ. Στέφανος Αγιάσογλου, Διευθύνων Σύμβουλος ΟΣΥ, τόνισε την σημαντικότητα του εντοπισμού σημείων κινδύνου και της λεπτομερούς προετοιμασίας πάνω σε απρόοπτα γεγονότα που αντιμετωπίζουμε στην καθημερινότητα. Ο κ. Απόστολος Αποστολάκος, Διευθύνων Σύμβουλος του ΟΚΑΑ, εστίασε στην ριζική αλλαγή του τοπογραφικού της περιοχής του Ρέντη, με τον δρόμο πέριξ της αγοράς να γίνεται ταχείας κυκλοφορίας, γεγονός που θα βοηθήσει πολύ. Τέλος, ο κ. Αντώνης Μπούρης, Διευθύνων Σύμβουλος της ΚΑΘ, συμπλήρωσε ότι οι εγκαταστάσεις της εταιρείας βρίσκονται σε μία δύσκολη περιοχή, στην οποία καθημερινά εισέρχονται άνω των χιλίων (1.000) οχημάτων και η συμβολή της μελέτης του ΚΕ.ΜΕ.Α. είναι καθοριστική.    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Mandarin-Oriental-anoigei-ksenodoxeio-sto-elliniko-to-2027-oroi-synergasias-me-Lamda-Development-kai-temes/3781091/,Mandarin Oriental: Ανοίγει ξενοδοχείο στο Ελληνικό το 2027 – Όροι συνεργασίας με Lamda Development και ΤΕΜΕΣ,2023-05-23T17:57:09+03:00,newsit.gr,"NewsIT Μεγαλες Επιχειρησεις Mandarin Oriental: Ανοιγει ξενοδοχειο στο Ελληνικο το 2027 – Οροι συνεργασιας με Lamda Development και ΤΕΜΕΣ Εμβληματική συνεργασία οριστικοποιήθηκε μεταξύ του Mandarin Oriental Hotel Group, της Lamda Development και της ΤΕΜΕΣ, για το παράκτιο μέτωπο της επένδυσης του Ελληνικού, όπου θα αναπτυχθεί το Mandarin Oriental, Athens το δεύτερο ξενοδοχείο της αλυσίδας στην Ελλάδα, μετά από το Costa Navarino. Ειδικότερα, η εταιρεία BELT Riviera Α.Ε., η οποία έχει συσταθεί από την ΤΕΜΕΣ Α.Ε. και την Ελληνικό Μ.Α.Ε., υπέγραψε συμφωνία με το Mandarin Oriental Hotel Group για τη διαχείριση του Mandarin Oriental, Athens. Πρόκειται για το νέο ξενοδοχείο και τις πολυτελείς κατοικίες / διαμερίσματα (branded residences) που θα αναπτυχθούν στο παράκτιο μέτωπο του Ελληνικού, με ορίζοντα έναρξης λειτουργίας το καλοκαίρι του 2027.  Σύμφωνα με τον επικαιροποιημένο σχεδιασμό, η επένδυση περιλαμβάνει ξενοδοχείο 5 αστέρων με 123 δωμάτια και σουίτες, καθώς και 17 επώνυμες πολυτελείς κατοικίες / διαμερίσματα (branded residences), με μοναδική θέα στον Σαρωνικό κόλπο και άμεση πρόσβαση στη θάλασσα. Το ξενοδοχείο θα προσφέρει υψηλής ποιότητας φιλοξενία που χαρακτηρίζει την Mandarin Oriental, καθώς και πολλαπλές γαστρονομικές επιλογές κι εμπειρίες αναψυχής. Επίσης, θα διαθέτει εσωτερικούς και εξωτερικούς χώρους συναντήσεων και εκδηλώσεων, απέχοντας μόλις λίγα λεπτά από την κοσμοπολίτικη περιοχή της Μαρίνας του Άγιου Κοσμά. Το Spa του Mandarin Oriental, Athens θα φέρει την υπογραφή του ομίλου Mandarin Oriental και θα περιλαμβάνει θεραπείες ευεξίας και ομορφιάς, εμπνευσμένες από την Ελλάδα.  Ο James Riley, CEO του Mandarin Oriental Hotel Group, ανέφερε: «Είμαι βέβαιος πως χάρη σε αυτήν την τοποθεσία και τις μοναδικές μας υπηρεσίες, το Mandarin Oriental, Athens θα γίνει ένας κορυφαίος προορισμός πολυτελούς φιλοξενίας για τους επισκέπτες καθώς και για τους κατοίκους της Αθήνας». Ο Οδυσσέας Αθανασίου, CEO της Lamda Development δήλωσε: «Το νέο, υψηλών προδιαγραφών ξενοδοχειακό συγκρότημα θα αποτελέσει ένα μοναδικής αισθητικής τοπόσημο και ένα ακόμα διεθνές σημείο αναφοράς της εμβληματικής επένδυσης του Ελληνικού». O Αχιλλέας Β. Κωνσταντακόπουλος, πρόεδρος της ΤΕΜΕΣ Α.Ε., σημείωσε: «Είμαστε πολύ χαρούμενοι για την πρόοδο της στρατηγικής συνεργασίας μας με τη Lamda Development και πολύ περήφανοι που θα υποδεχθούμε μαζί αυτό το κορυφαίο brand στην Αθηναϊκή Ριβιέρα».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Everty-agorase-to-5stero-Elounda-Gulf-Villas-se-ekseliksi-to-plano-ton-100-ekat-eyro-gia-ellada/3780875/,Everty: Αγόρασε το 5στερο Elounda Gulf Villas – Σε εξέλιξη το πλάνο των 100 εκατ. ευρώ για Ελλάδα,2023-05-23T13:28:18+03:00,newsit.gr,"NewsIT Μεγαλες Επιχειρησεις Everty: Αγορασε το 5στερο Elounda Gulf Villas – Σε εξελιξη το πλανο των 100 εκατ. ευρω για Ελλαδα Το βραβευμένο ξενοδοχειακό συγκρότημα και μέλος της διεθνούς συλλογής των Small Luxury Hotels of the World, Elounda Gulf Villas απέκτησε η Everty, στο πλαίσιο της στρατηγικής της για επενδύσεις 100 εκατ. ευρώ στην ελληνική αγορά ακινήτων. Πρόκειται για την τρίτη επενδυτική κίνηση της Everty στην ελληνική φιλοξενία μετά την ανάπτυξη των Petrothalassa Villas στην Ερμιονίδα της Πελοποννήσου και την εξαγορά του βραβευμένου ξενοδοχείου Iconic Santorini στο Ημεροβίγλι της Σαντορίνης.  Το πολυτελές 5στερο ξενοδοχειακό συγκρότημα της Κρήτης, αποτελείται από 18 πολυτελείς ιδιωτικές βίλες and 15 υπέροχες σουίτες. Όπως δήλωσε ο Νικόλαος Ρούπακας, Country Manager της Everty Greece «Η εξαιρετική τοποθεσία και τα μοναδικά χαρακτηριστικά του Elounda Gulf Villas το καθιστούν μια αξιοσημείωτη επενδυτική ευκαιρία. Στόχος της Everty είναι να αναβαθμίσει τις εγκαταστάσεις και υποδομές του πολυτελούς ξενοδοχειακού συγκροτήματος και να συνεχίσει να προσφέρει στους επισκέπτες απαράμιλλες υπηρεσίες και εμπειρίες». Σχετικά με την Everty Greece, να σημειωθεί ότι αποτελεί τον επενδυτικό βραχίονα στο real Estate του αμερικανικού επενδυτικού ομίλου YNV Group, στην Ελλάδα. Ο όμιλος διαχειρίζεται πέντε εταιρείες σε τρεις κλάδους: τεχνολογία, εκπαίδευση και ακίνητα. Το χαρτοφυλάκιο του αποτελείται τόσο από τουριστικά, όσο και από εμπορικά, και βιομηχανικά κτίρια.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/eksagora-stis-misthoseis-aytokiniton-i-ALD-Automotive-apektise-tin-LeasePlan-ti-allazei-stin-ellada/3780824/,Εξαγορά στις μισθώσεις αυτοκινήτων: Η ALD Automotive απέκτησε την LeasePlan – Τι αλλάζει στην Ελλάδα,2023-05-23T12:59:00+03:00,newsit.gr,"NewsIT Μεγαλες Επιχειρησεις Εξαγορα στις μισθωσεις αυτοκινητων: Η ALD Automotive απεκτησε την LeasePlan – Τι αλλαζει στην Ελλαδα Η ALD Automotive εταιρεία μίσθωσης αυτοκινήτων και διαχείρισης στόλων εταιρειών, μέλος του ομίλου εταιριών της Société Générale απέκτησε την LeasePlan, διεθνή εταιρεία ολλανδικής καταγωγής και μία από τις κορυφαίες εταιρείες διαχείρισης στόλου και κινητικότητας στον κόσμο και ταυτόχρονα προχωρά σε διοικητικές αλλαγές στην Ελλάδα. Η εξαγορά της LeasePlan από την ALD Automotive αποτελεί ένα καθοριστικό βήμα που τοποθετεί τον νέο όμιλο ως τον κορυφαίο παγκόσμιο πάροχο βιώσιμης κινητικότητας με συνολικό στόλο 3,3 εκατομμυρίων οχημάτων, παγκοσμίως και άμεση παρουσία σε 44 χώρες.  Ενώνοντας τις δυνάμεις τους, η ALD Automotive και η LeasePlan θα ηγηθούν της μετάβασης στην κινητικότητα μηδενικών ρύπων και θα διαμορφώσουν περαιτέρω τον ψηφιακό μετασχηματισμό του κλάδου. Η νέα εταιρική οντότητα που θα δημιουργηθεί, θα αξιοποιήσει την κλίμακα και τις συμπληρωματικές ικανότητές της ώστε να ενισχύσει την ανταγωνιστικότητά της και να επιτύχει βιώσιμη ανάπτυξη. Από τα τέλη Μαρτίου η ALD Automotive | LeasePlan διαχειρίζεται 3,3 εκατομμύρια οχήματα κι απασχολεί 15.700 υπαλλήλους παγκοσμίως.  Μετά την ολοκλήρωση της εξαγοράς, η ALD Automotive και η LeasePlan στην Ελλάδα θα ξεκινήσουν τη διαδικασία συνένωσης, εφόσον ληφθούν οι απαραίτητες εγκρίσεις από τις ρυθμιστικές αρχές. Για να ηγηθεί της στρατηγικής ανάπτυξης στην Ελλάδα, ο Tim Albertsen, CEO της ALD Automotive LeasePlan, επέλεξε τον Κώστα Πετρούτσο, μέχρι πρότινος διευθύνοντα σύμβουλο της LeasePlan Ελλάδας, ως διευθύνοντα σύμβουλο της νέας εταιρικής οντότητας, με άμεση ισχύ. Η Gisèle Urquia, μέχρι πρότινος γενική διευθύντρια της ALD Automotive στην Ελλάδα, ορίστηκε ως μελλοντική διευθύνουσα σύμβουλος της FRAER Leasing και της SG Leasing στην Ιταλία, θυγατρικών της Societe Generale, με την προϋπόθεση ότι πληρούνται όλες οι διοικητικές και τοπικές απαιτήσεις.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Deal-stin-pliroforiki-i-Quest-symmetoxon-apektise-tin-epafos-sta-2-5-ekat-eyro-to-timima/3780814/,"Deal στην πληροφορική: Η Quest Συμμετοχών απέκτησε την Έπαφος, στα 2,5 εκατ. ευρώ το τίμημα",2023-05-23T12:18:52+03:00,newsit.gr,"NewsIT Μεγαλες Επιχειρησεις Deal στην πληροφορικη: Η Quest Συμμετοχων απεκτησε την Επαφος, στα 2,5 εκατ. ευρω το τιμημα Το 100% του μετοχικού κεφαλαίου της εταιρείας Έπαφος Συστήματα Πληροφορικής Μονοπρόσωπη Ανώνυμη Εταιρεία, απέκτησε η Quest, έναντι τιμήματος 2,470 εκατ. ευρώ. Η συνολική επένδυση ενδέχεται να ανέλθει έως τα 4,940 εκατ. ευρώ, μέσα στην επόμενη διετία λόγω πρόβλεψης για την απόδοση επιπλέον ποσού προς τον παλαιό μέτοχο συνδεόμενη με τα μελλοντικά αποτελέσματα της εταιρείας. Σύμφωνα με σχετική ανακοίνωση, η εν λόγω επένδυση εκτιμάται ότι θα συνεισφέρει στον όμιλο Quest σε ετήσια βάση περί τα 5 εκατ. ευρώ επιπλέον έσοδα με EBITDA margin περί το 10%.  Η εταιρεία “ΕΠΑΦΟΣ” για περισσότερα από 30 χρόνια διαθέτει σειρά ολοκληρωμένων προϊόντων που καλύπτουν όλες τις ανάγκες των εκπαιδευτηρίων από τη διαχείριση των λειτουργιών τους μέχρι την εκπαίδευση των μαθητών. Κατέχει ηγετική θέση στην αγορά με 3.000 ενεργούς πελάτες στο χώρο της εκπαίδευσης, με σημαντικό μερίδιο αγοράς και καλύπτει ένα ευρύτατο φάσμα παροχής λύσεων και υπηρεσιών Τεχνολογίας και Πληροφορικής. Η Sigma Catalyst Partners λειτούργησε σαν αποκλειστικός χρηματοοικονομικός σύμβουλος της Έπαφος Συστήματα Πληροφορικής για την εν λόγω συναλλαγή.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/H-energeia-mprosta-mesa-apo-ependyseis-se-ypodomes/3780164/,"H Ενέργεια μπροστά, μέσα από επενδύσεις σε υποδομές",2023-05-22T14:59:38+03:00,newsit.gr,"NewsIT Μεγαλες Επιχειρησεις H Ενεργεια μπροστα, μεσα απο επενδυσεις σε υποδομες Το μεγαλύτερο ίσως στοίχημα της χώρας αλλά και συνολικά του πλανήτη είναι σήμερα η ενέργεια. Ζούμε σε ένα περιβάλλον συνεχιζόμενων κρίσεων που προκαλούν ανασφάλεια, ενώ παράλληλα είναι πια εμπεδωμένη η ανάγκη για μετάβαση σε μια «πράσινη» εποχή. Το πολύπλοκο αυτό σκηνικό αντιμετωπίζεται με στοχευμένες κινήσεις που αφορούν σε επενδύσεις σε υποδομές και νέες τεχνολογίες αλλά και μια νέα, βιώσιμη, κουλτούρα τόσο των εταιρειών όσο και των πολιτών. Η ΔΕΠΑ, ως ηγέτιδα στον κλάδο της επιδιώκει να βρίσκεται πίσω από κάθε πρωτοβουλία που θα πάει την ενέργεια μπροστά. Σχεδιάζει μεθοδικά ώστε να αποτελεί αναπτυξιακό πυλώνα αλλά και να εγγυάται την ομαλή τροφοδοσία και λειτουργία της αγοράς. Yλοποιεί διαρκώς βήματα προς αυτή την κατεύθυνση, τόσο στο κομμάτι των υποδομών και των νέων τεχνολογιών, όσο και σε αυτό της βιωσιμότητας και της στήριξης των πολιτών, εν μέσω μεγάλων, διεθνών, πιέσεων. Η συμμετοχή της εταιρείας στην κατασκευή και εκμετάλλευση της νέας μονάδας παραγωγής ηλεκτρικής ενέργειας με καύσιμο φυσικό αέριο, στην Αλεξανδρούπολη αποτελεί μια κομβική επενδυτική κίνηση αλλά κι ένα αποφασιστικό βήμα γενικότερα για τη χώρα, στην προσπάθεια για πλουραλισμό στο ενεργειακό μείγμα και στην επίτευξη των στόχων της Ευρωπαϊκής Πράσινης Συμφωνίας. Η υλοποίηση αυτού του έργου, με τη σύμπραξη τριών μεγάλων ενεργειακών ομίλων της Ελλάδας (ΔΕΗ, ΔΕΠΑ, Damco Energy) θα συμβάλλει καθοριστικά στην επίτευξη ενεργειακής ασφάλειας. Η νέα μονάδα ηλεκτροπαραγωγής αναμένεται να τεθεί σε λειτουργία στα τέλη του 2025. Θα είναι συνδυασμένου κύκλου και θα έχει εγκατεστημένη ισχύ 840 MW, δηλαδή περίπου όση η καθαρή ισχύς τριών υπό απόσυρση λιγνιτικών μονάδων. Λόγω δε του υψηλότατου βαθμού απόδοσης της, θα διασφαλίσει την απρόσκοπτη παροχή ηλεκτρικής ενέργειας σε χαμηλά επίπεδα τιμών.  Η Αλεξανδρούπολη, χάρη και στην απευθείας σύνδεσή της με την, υπό κατασκευή, Πλωτή Μονάδα Αποθήκευσης και Αεριοποίησης Φυσικού Αερίου μετατρέπεται σε ενεργειακό σταυροδρόμι δικτύων ηλεκτρικής ενέργειας και φυσικού αερίου, με δυνατότητες τροφοδοσίας της εγχώριας αγοράς αλλά και των γειτονικών χωρών. Παράλληλα, η ΔΕΠΑ Εμπορίας ισχυροποιεί ολοένα και περισσότερο την παρουσία της στον τομέα των Ανανεώσιμων Πηγών Ενέργειας, δημιουργώντας ένα «πράσινο» χαρτοφυλάκιο με φωτοβολταϊκά πάρκα, που υπερβαίνει τα 700 MW. Βασικός στόχος της εταιρείας είναι να φτάσει στα 1 GW, καλύπτοντας ένα ευρύ φάσμα δραστηριοτήτων που θα διασφαλίσουν τον ενεργειακό μετασχηματισμό της αλλά και τη διαχρονική ενεργειακή επάρκεια της χώρας, με την ανάπτυξη έργων υδρογόνου και «πράσινων» καυσίμων. Μια ηγέτιδα εταιρεία, όμως, οφείλει πέρα από επενδύσεις στον κλάδο της να βλέπει τη μεγάλη εικόνα. Σε μία χώρα που αντιμετώπισε μια σειρά διαδοχικών κρίσεων, επένδυση και στήριξη αποτελεί και η ανακούφιση νοικοκυριών κι επιχειρήσεων. Σε αυτή την εθνική προσπάθεια, η ΔΕΠΑ Εμπορίας είναι παρούσα. Το προηγούμενο κρίσιμο διάστημα απορρόφησε μεγάλο μέρος των ανατιμήσεων των διεθνών τιμών επιδιώκοντας τη συγκράτηση του ενεργειακού κόστους για τους καταναλωτές φυσικού αερίου. Περίπου 1 εκατομμύριο νοικοκυριά και επιχειρήσεις έλαβαν στήριξη (ύψους 180 εκατομμυρίων ευρώ) ενώ το μέρισμα προς την κοινωνία έφτασε στα 120 εκατομμύρια ευρώ. Στήριξη στην κοινωνία όμως σημαίνει και στήριξη στον πλανήτη. Η ΔΕΠΑ Εμπορίας βελτιώνει διαρκώς το περιβαλλοντικό, κοινωνικό και οικονομικό της αποτύπωμα έχοντας υιοθετήσει τα κριτήρια ESG και τα πρότυπα Βιώσιμης Ανάπτυξης, με στόχο την πράσινη επιχειρηματικότητα κι ένα βιώσιμο μέλλον για όλο τον πλανήτη. Σε ένα ιδιαιτέρως ρευστό οικονομικό, ενεργειακό και κοινωνικό περιβάλλον, η ΔΕΠΑ Εμπορίας εκπληρώνει με συνέπεια το ρόλο της ως εγγυητής της ενεργειακής ασφάλειας της χώρας, συμβάλλει με επενδύσεις και στοχευμένες πρωτοβουλίες στην αναπτυξιακή της πορεία ενώ στηρίζει έμπρακτα την κοινωνία. Βρίσκεται με λίγα λόγια πίσω από οτιδήποτε μπορεί να φέρει την Ενέργεια πιο μπροστά."
newsit.gr,https://www.newsit.gr/megales-epixeiriseis/Timur-Turlov-O-kroisos-xrimatistis-tis-Freedom-Finance-mila-sto-newsit-gr-gia-skaki-kai-ellada/3780117/,Timur Turlov: O κροίσος χρηματιστής της Freedom Finance μιλά στο newsit.gr για σκάκι και Ελλάδα,2023-05-22T13:26:49+03:00,newsit.gr,"NewsIT Μεγαλες Επιχειρησεις O κροισος χρηματιστης Timur Turlov της Freedom Finance μιλα στο newsit.gr για σκακι και Ελλαδα Στο μικροσκόπιο του ενδιαφέροντος της Freedom Finance βρίσκεται η Ελλάδα, όπως δήλωσε στο newsit.gr ο Timur Turlov, ιδρυτής της εταιρείας και διευθύνων σύμβουλος της Freedom Holding Corp, σε συνέντευξη που παραχώρησε στην Κύπρο, με αφορμή την τελική φάση του διεθνούς Grand Prix γυναικών στο σκάκι, που διεξάγεται στη Μεγαλόνησο με την υποστήριξη της Freedom Finance. Ο Timur Τurlov, σκακιστής και ο ίδιος, μίλησε στο newsit.gr για το αγαπημένο του άθλημα, το σκάκι, που γνωρίζει όλο και μεγαλύτερη απήχηση από τον κόσμο και για την απόφασή του να χορηγήσει την ελίτ ομάδα των γυναικών, για τα προσεχή σχέδια που αφορούν το σκάκι, καθώς και για το στόχο που βάζει η εταιρεία του Freedom 24 για την ελληνική αγορά.  Η εταιρεία του κ. Turlov, δραστηριοποιείται ήδη στην Ελλάδα, μέσω της πλατφόρμας συναλλαγών Freedom 24, δίνοντας τη δυνατότητα για συναλλαγές με διεθνή χρηματιστήρια. Στην παρούσα φάση διαθέτει 35.000 ενεργούς λογαριασμούς, καθώς όμως η ελληνική αγορά, βρίσκεται ψηλά στην λίστα προτεραιοτήτων, o κ. Turlov τονίζει ότι στόχος της Freedom Finance, αποτελούν οι 200.000 ενεργοί λογαριασμοί σε βάθος διετίας. Το όνομα του κ. Turlov φιγουράρει στην λίστα Forbes, καθώς το 2021 κατατάχθηκε στην 1517η θέση με περιουσία που έφτασε τα 2,1 δισ. δολάρια κι ένα χρόνο αργότερα, συμπεριλήφθηκε στη λίστα Forbes με τους πλουσιότερους ανθρώπους στο Καζακστάν, καταλαμβάνοντας την 7η θέση.   Μιλώντας για τις προοπτικές στις Χρηματαγορές, ο κ. Turlov, τόνισε ότι ο κλάδος των μετοχών δεν είναι εύκολος, έχει όμως εξαιρετικό ενδιαφέρον. «Χρειάζεται να μελετάς τις εταιρείες, τις οποίες επιλέγεις να επενδύσεις και να οπλίζεσαι με υπομονή, καθώς το κέρδος δεν έρχεται πάντοτε γρήγορα» διευκρινίζει. Αναφορικά με την Ελλάδα, στις άμεσες προθέσεις της εταιρείας του, περιλαμβάνεται η περαιτέρω δραστηριοποίηση σε υπηρεσίες από τομείς που σχετίζονται με το χρηματοοικονομικό τομέα, σχέδια για τα οποία όπως είπε θα είναι σε θέση να μιλήσει στο άμεσο μέλλον.  Ο Timur Turlov, από τον Ιανουάριο του 2023 είναι επικεφαλής της Σκακιστικής Ομοσπονδίας του Καζακστάν. Η απόφαση του να στηρίξει την τελική φάση του διεθνούς Grand Prix γυναικών στο σκάκι, προέκυψε από την αγάπη του για το δημοφιλές άθλημα που κερδίζει όλο και περισσότερο θεατές και αθλητές στην γενέτειρα πατρίδα του το Καζακστάν, αλλά και διεθνώς. «Η γυναικεία ομάδα είναι πολύ δυνατή» διευκρίνισε, μιλώντας για την απόφασή του να χορηγήσει τις τοπ σκακίστριες του κόσμου. Με το σκάκι ωστόσο, έχει ακόμα πιο στενούς δεσμούς, καθώς για τον ίδιο αποτελεί ένα παιχνίδι που βελτιώνει την ικανότητα συγκέντρωσης, αποτελώντας επίσης, ένα εξαιρετικό εργαλείο για την ανάπτυξη των γνωστικών ικανοτήτων και τη βελτίωση της συγκέντρωσης και της προσοχής. «Σε περιόδους υπερβολικής κούρασης λόγω δουλειάς, χάνω όλα τα παιχνίδια» αποκαλύπτει ο ίδιος, ερμηνεύοντας τις δεξιότητες που σχετίζονται με την ξεκούραση και την καλή ψυχική υγεία ενός παίκτη σκάκι.  Πατέρας έξι παιδιών, ο κ. Turlov, αισθάνεται απόλυτα ικανοποιημένος για την αγάπη που έχει μεταδώσει για το σκάκι σε κάποια από τα παιδιά του, ενώ ιδιαίτερη αναφορά έκανε στον 11χρονο γιο του, ο οποίος ασχολείται σε καθημερινή βάση, με ενδείξεις να εξελιχθεί σε δεινό παίκτη. Καθοριστικό επίσης, ρόλο, για τη διάδοση του αθλήματος, έπαιξε και η τηλεόραση, όπως Το Γκαμπί της Βασίλισσας, μια δημοφιλής σειρά στο Netflix, στην οποία αναφέρθηκε ο ίδιος, για να εξηγήσει τη δύναμη της επικοινωνίας. Σε όλο αυτό το κλίμα, ο κ. Turlov αποκάλυψε ότι η Freedom Finance Europe, εξετάζει την προοπτική να στηρίξει τη σκακιστική δραστηριότητα και στην Ελλάδα, καθώς όπως δήλωσε από τα γραφεία του στην Κύπρο, οι δύο χώρες έχουν πολλά κοινά μεταξύ τους.  Η επίσημη έναρξη του τέταρτου και καθοριστικού γύρου του Grand Prix Γυναικών της Διεθνούς Σκακιστικής Ομοσπονδίας (FIDE) πραγματοποιήθηκε τη Δευτέρα 15 Μαΐου στη Λευκωσία, ενώ οι αγώνες θα διαρκέσουν έως τις 28 του μηνός. Το τουρνουά διεξάγεται υπό την αιγίδα της Κυπριακής Σκακιστικής Ομοσπονδίας με την υποστήριξη της Freedom Finance Europe και τη συμμετοχή των 12 καλύτερων σκακιστριών από όλο τον κόσμο. Όπως τόνισε ο πρόεδρος της FIDE, Arkadi Dvorkovich, στην τελετή έναρξης: «Τα τουρνουά αυτού του τύπου συμβάλλουν στην ανάδειξη της ισότητας των δύο φύλων, με απτά αποτελέσματα τα τελευταία χρόνια», ενώ ο πρόεδρος της Κυπριακής Σκακιστικής Ομοσπονδίας, Κρίτων Τορναρίτης, περιέγραψε τις νέες δραστηριότητες που σχεδιάζει η ομοσπονδία στην Κύπρο, σε συνεργασία με την Freedom Finance Europe.  Από την πλευρά του, ο Timur Turlov, τόνισε ότι: «Ένα νέο κεφάλαιο στην αθλητική ιστορία της Κύπρου ξεκινάει, το οποίο θα ανοίξει τον δρόμο για μια νέα γενιά παικτών».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/politiki-kai-neoi-sto-epikentro-tis-eyropis-kainotomia-kai-ensynaisthisi-i-nea-proseggisi/3780036/,Πολιτική και νέοι στο επίκεντρο της Ευρώπης: Καινοτομία και ενσυναίσθηση η νέα προσέγγιση,2023-05-22T11:47:10+03:00,newsit.gr,"NewsIT Μεγαλες Επιχειρησεις Πολιτικη και νεοι στο επικεντρο της Ευρωπης: Καινοτομια και ενσυναισθηση η νεα προσεγγιση Τις διαφορετικές προσεγγίσεις που απαιτούνται προκειμένου η πολιτική να γίνει πιο ελκυστική στους νέους ανάδειξε το διεθνές συνέδριο που διοργάνωσε το Ευρωπαϊκό Δίκτυο Πολιτικών Ιδρυμάτων (ΕΝΟΡ) στις Βρυξέλλες. Μιλώντας στην ενότητα «νέοι και καινοτομία», το μέλος του ΔΣ του ΕΝΟΡ κ. Παναγιώτης Κακολύρης διαπίστωσε ότι οι γενιές των millennials και Gen Z είναι πιο ουσιαστικά ευαισθητοποιημένες σε κοινωνικά και περιβαλλοντικά ζητήματα από τις προηγούμενες, αλλά δεν έχουν τόσο μεγάλο ενδιαφέρον στις πιο παραδοσιακές πολιτικές διαδικασίες, ακόμα και μερικές φορές στις ίδιες τις εκλογές.  «Αυτό όμως δεν σημαίνει απαραίτητα πολιτική απάθεια και αδιαφορία για τη Δημοκρατία, αλλά διαφορετικότητα. Ας μην περιμένουμε λοιπόν να προσαρμοστούν οι νέοι στην πολιτική, αλλά ας επιδιώξουμε να προσαρμοστεί η πολιτική στις ανάγκες και τους κώδικες των νέων. Χρειάζεται δηλαδή η χάραξη μιας διαφορετικής πολιτικής στρατηγικής που να απαντά στους προβληματισμούς των νέων με πιο πειστικό τρόπο, αλλά και μια νέα προσέγγιση πολιτικής επικοινωνίας που να απλοποιεί τα σύνθετα ζητήματα και να διευκολύνει την κατανόησή τους». Ο κ. Κακολύρης αναφέρθηκε συγκεκριμένα στην καινοτόμο προσέγγιση “intellemo” που συνδυάζει την ευφυία και τα εργαλεία της 4ης Βιομηχανικής Επανάστασης με την ενσυναίσθηση, τονίζοντας ότι αυτή αποτελεί την απαραίτητη προϋπόθεση για να χτισθεί μια νέα σχέση της πολιτικής με τους νέους και να ενισχυθεί η συμμετοχή τους στις δημοκρατικές διαδικασίες.  Από την πλευρά του ο Dan-Aria Sucuri, Πρόεδρος της Ευρωπαϊκής Νεολαίας Φιλελευθέρων, υπερθεμάτισε ως προς τον ρόλο που μπορεί να παίζει η καινοτομία για να δημιουργήσει νέους διαύλους προσέγγισης της πολιτικής στους νέους. Υπογράμμισε επίσης τη σημασία της συμπερίληψης των νέων στον σχεδιασμό της πολιτικής, αλλά και των στοχευμένων μέτρων για την αντιμετώπιση ζητημάτων, όπως η νεανική ανεργία. Ο Jonathan Moskovic, από τη Γαλλόφωνη Βουλή των Βρυξελλών παρουσίασε τον θεσμό των Συμβουλευτικών Επιτροπών, στις οποίες συμμετέχουν Βουλευτές και πολίτες που έχουν κληρωθεί, και συζητούν για τη διαμόρφωση πολιτικών σχετικά με κρίσιμα ζητήματα. Τόνισε συγκεκριμένα ότι η διαδικασία αυτή έχει σημασία καθώς οι δύο πλευρές δεν ακούν απλά η μία την άλλη, αλλά συνεργάζονται με ουσιαστικό και δημιουργικό τρόπο, παράγοντας πολιτικό αποτέλεσμα. H Anne-Simone Badji συντονίστρια του European Partnership for Democracy υποστήριξε ότι τα ψηφιακά μέσα είναι χρήσιμα για την ανάπτυξη του δημοκρατικού διαλόγου αλλά και την προσέγγιση του νεανικού κοινού. «Δεν αρκεί όμως ένας λογαριασμός στο ΤΙΚ ΤΟΚ, χρειάζεται να χτιστεί μια σχέση εμπιστοσύνης» ανέφερε , ενώ επεσήμανε ότι και οι ίδιοι οι νέοι έχουν ευθύνη για τη φροντίδα της Δημοκρατίας και οφείλουν να την αναλάβουν. Το ΕΝΟΡ αποτελείται από 54 μέλη – πολιτικά ινστιτούτα, από 23 ευρωπαϊκές χώρες, 6 πολιτικών ομάδων του Ευρωπαϊκού Κοινοβουλίου. Αποτελεί μια πλατφόρμα πολιτικού διαλόγου που ενθαρρύνει τη συνεργασία μεταξύ ιδρυμάτων από όλο το εύρος του πολιτικού φάσματος για την προώθηση της ευρωπαϊκής ιδέας.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/elliniki-xalyvourgia-to-palio-ergostasio-metamorfonetai-se-sygxrono-logistic-ependysi-244-ekat-eyro/3777553/,Ελληνική Χαλυβουργία: Το παλιό εργοστάσιο μεταμορφώνεται σε σύγχρονο logistic – Επένδυση 244 εκατ. ευρώ,2023-05-19T16:51:59+03:00,newsit.gr,"NewsIT Μεγαλες Επιχειρησεις Ελληνικη Χαλυβουργια: Το παλιο εργοστασιο μεταμορφωνεται σε συγχρονο logistic – Επενδυση 244 εκατ. ευρω Πράσινο φως στο φιλόδοξο επενδυτικό σχέδιο της εταιρείας Streem Development για τη δημιουργία υπερσύγχρονου συγκροτήματος εφοδιαστικής αλυσίδας και διακομετακομιστικού εμπορίου στο παλαιό εργοστάσιο της Ελληνικής Χαλυβουργίας στον Ασπρόπυργο, έδωσε η Διϋπουργική Επιτροπή Στρατηγικών Επενδύσεων. Το επενδυτικό σχέδιο «Hull Logistics Park», που θα υλοποιηθεί στο παλαιό εργοστάσιο της Ελληνικής Χαλυβουργίας στον Ασπρόπυργο, αποτελεί επένδυση που ξεπερνά τα 244 εκατ. ευρώ και αναμένεται να δημιουργήσει 3.900 θέσεις εργασίας κατά την κατασκευή και 1.238 κατά τη φάση λειτουργίας.  Η στρατηγική επένδυση στον Ασπρόπυργο αποτελεί ένα εμβληματικό έργο στον τομέα των logistics και του ευρύτερου κλάδου της εφοδιαστικής αλυσίδας. Επιπλέον, «η ολοκλήρωση αυτού του project διέσωσε τη Χαλυβουργία Ελλάδος με πάνω από 400 εργαζομένους, καθώς τμήμα του εν λόγω σχεδίου ήταν η ανάληψη των παλαιών χρεών της Χαλυβουργίας και το πέρασμά της σε νέα εποχή», όπως τόνισε χαρακτηριστικά ο Υπουργός Ανάπτυξης και Επενδύσεων, κ. Άδωνις Γεωργιάδης για την νέα επένδυση.   Στα πολλαπλά οφέλη περιλαμβάνεται και το γεγονός ότι «αποτελεί την πρώτη trinodal επένδυση δηλαδή την πρώτη επένδυση που αξιοποιεί τις δυνατότητες του προβλήτα, του τρένου και του αυτοκινήτου, δημιουργώντας πολλές θέσεις εργασίας και νέες επενδυτικές ευκαιρίες, με το σημαντικότερο όλων να αποτελεί η αναβάθμιση της ευρύτερης περιοχή του Ασπροπύργου» σύμφωνα με τον Αναπληρωτή Υπουργό Ανάπτυξης & Επενδύσεων, κ. Νίκο Παπαθανάση. Ο managing director της H.I.G. Capital LLG, κ. Στέλιος Θεοδοσίου δήλωσε ότι: «Η στρατηγική θέση της Ελλάδος, βρισκόμενη στο σταυροδρόμι τριών ηπείρων, στο παγκόσμιο δίκτυο εφοδιαστικής αλυσίδας είναι αδιαμφισβήτητη και έργα όπως αυτό βοηθούν στο να εδραιώσουν τη χώρα ως σύγχρονο κόμβο».  Αλλά και ο CEO της Streem Global και της Streem Development, κ. Κωνσταντίνος Μπήτρος δήλωσε: «Έχοντας ολοκληρώσει σημαντικές επενδύσεις σε εταιρίες του κλάδου των logistics προκειμένου να διαμορφώσουμε μια ενιαία πλατφόρμα παροχής ολιστικών υπηρεσιών, η έμφασή μας τώρα στρέφεται στη δημιουργία και αξιοποίηση υποδομών που θα μας επιτρέψουν να επεκτείνουμε την ακτίνα δράσης καθώς και να βελτιώσουμε τις παρεχόμενες υπηρεσίες. Το έργο στον Ασπρόπυργο, πέρα ότι αναβαθμίζει όλη την περιοχή, στοχεύουμε στο να αναδειχθεί ως ένα πρωτοποριακό για τα ελληνικά δεδομένα κέντρο συνδυασμένων μεταφορών με υψηλή προστιθέμενη αξία για τη χώρα».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Grivalia-Hospitality-i-polytelis-ependysi-20-ekat-stin-paro-kai-ta-epomena-sxedia-stin-filoksenia/3777546/,Grivalia Hospitality: Η πολυτελής επένδυση €20 εκατ. στην Πάρο και τα επόμενα σχέδια στην φιλοξενία,2023-05-19T16:47:34+03:00,newsit.gr,"NewsIT Μεγαλες Επιχειρησεις Grivalia Hospitality: Η πολυτελης επενδυση €20 εκατ. στην Παρο και τα επομενα σχεδια στην φιλοξενια Το Avant Mar, το νέο μπουτίκ ξενοδοχείο 5 αστέρων της Grivalia Hospitality, ανοίγει τις πόρτες του στην Νάουσα της Πάρου τον ερχόμενο Ιούλιο, σηματοδοτώντας μια νέα εποχή στον τομέα premium φιλοξενίας στο δημοφιλές νησί των Κυκλάδων. Όπως τόνισε ο Γιώργος Χρυσικός, πρόεδρος και διευθύνων σύμβουλος της Grivalia Hospitality, μιλώντας σε εκπροσώπους του Τύπου, το ύψος της συνολικής επένδυσης ανήλθε στα 20 εκατ. ευρώ, οι εργασίες για το ξενοδοχείο στην Πάρο διήρκησαν 3,5 χρόνια, ενώ η νέα αυτή επένδυση συμβάλλει στη δημιουργία άνω των 80 νέων θέσεων εργασίας.  Μετά το 5στερο Avant Mar, σειρά έχουν οι επόμενες επενδύσεις της Grivalia Hospitality, κατά προτεραιότητα, η εμβληματική επένδυση στα Αστέρια Γλυφάδας, το πολυτελές κάμπινγκ της Βούλας, καθώς και η τουριστική επένδυση στους Πεταλιούς. Συγκεκριμένα, όπως τόνισε ο κ. Χρυσικός, το One and Only Aesthesis στα Αστέρια Γλυφάδα, ανοίγει δοκιμαστικά τον Αύγουστο, με προοπτική να ανοίξει επίσημα τις πόρτες του αρχές Οκτωβρίου. Πρόκειται για φιλόδοξη επένδυση της τάξης των 170 εκατ. ευρώ, που ξεπέρασε κατά πολύ τον αρχικό προϋπολογισμό των 80 εκατ. ευρώ. Το συγκρότημα θα διαθέτει 120 δωμάτια και βίλες, με προοπτική να απασχολεί 400 άτομα προσωπικό.   Αλλά και το πολυτελές camping (glamping) στην Α’ Πλαζ της Βούλας, που αναμένεται να παραδοθεί τον Φεβρουάριο του 2024, αποτελεί μια επένδυση που αποτιμάται στα 50 εκατ. ευρώ, με δυναμικότητα φιλοξενίας έως και 80 ατόμων. Εξέχουσας σημασίας και το project στους Πεταλιούς, το οποίο βρίσκεται σε φάση σχεδιασμού, με σημαντική ωστόσο εξέλιξη την συνεργασία με την παγκοσμίου φήμης αλυσίδα Six Senses. Εστιάζοντας στρατηγικά στη δημιουργία έργων υπερπολυτελούς φιλοξενίας στην Ελλάδα, η Grivalia Hospitality καταγραφεί υψηλούς ρυθμούς ανάπτυξης, διαθέτοντας ένα χαρτοφυλάκιο που θα ξεπερνάει σε αξία το 1,5 δισ. ευρώ όταν ολοκληρωθούν όλα τα υπό κατασκευή έργα και ένα επενδυτικό πλάνο για την επόμενη τριετία άνω των 400 εκατ. ευρώ. Αναφορικά με το Avant Mar και την ευθύνη απέναντι στις ιδιαιτερότητες του τόπου ο κ. Χρυσικός τόνισε ότι «Είναι δύσκολο να δημιουργείς έργα τέτοιου επιπέδου στις Κυκλάδες. Η κατασκευή του Avant Mar αποτέλεσε ένα πολύ απαιτητικό έργο, καθώς έγινε επανασχεδιασμός του παλαιού οικοπέδου όπου βρισκόταν το ξενοδοχείο Πιπέρι, αλλά και εκμετάλλευση ανοικοδόμητης έκτασης που βρισκόταν στη μέση του οικήματος. Το αποτέλεσμα ήταν η ανάπτυξη αυτού του υπερπολυτελούς ξενοδοχείου με 38 δωμάτια από 55 που διατηρούσε το παλιό κτίριο και είμαστε χαρούμενοι που δημιουργήσαμε κάτι πραγματικά μοναδικό». Το υπερπολυτελές ξενοδοχείο Avant Mar βρίσκεται σε έκταση 6.100 τ.μ. και περιλαμβάνει: 38 πολυτελή δωμάτια μεταξύ των οποίων επτά πολυτελείς σουίτες με ιδιωτική plunge pool, το διεθνούς φήμης signature restaurant «Matsuhisa», το παραθαλάσσιο all day restaurant Thymes με τη γαστρονομική καθοδήγηση του βραβευμένου Executive Chef Δημήτρη Κατσάνου, χώρους ευεξίας, εμπορικό κατάστημα και ελληνικό παραδοσιακό ζαχαροπλαστείο.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/panepistimio-Philips-kyprou-gefyra-synergasias-me-ellada-i-ekpaideysi-se-nea-epoxi/3777329/,Πανεπιστήμιο Philips Κύπρου: Γέφυρα συνεργασίας με Ελλάδα – Η εκπαίδευση σε νέα εποχή,2023-05-19T13:46:54+03:00,newsit.gr,"NewsIT Μεγαλες Επιχειρησεις Πανεπιστημιο Philips Κυπρου: Γεφυρα συνεργασιας με Ελλαδα – Η εκπαιδευση σε νεα εποχη Το όραμα, τα σχέδια, οι συνεργασίες και τα προγράμματα του Πανεπιστημίου Philips αναλύθηκαν από τον Πρόεδρο του Ιδρύματος Φίλιππο Κωνσταντίνου και την Πρυτανεία, σε πρόσφατη επίσκεψή τους στην Αθήνα, τονίζοντας ότι, η εκπαίδευση αποτελεί γέφυρα συνεργασίας μεταξύ Ελλάδας και Κύπρου. Όπως ανέφερε ο πρόεδρος του Πανεπιστημίου της Κύπρου κ. Κωνσταντίνου «Η εκπαίδευση σήμερα αντιμετωπίζει σοβαρές πιέσεις από τη αυξανόμενη πολυπλοκότητα της κοινωνίας και γι’ αυτό χρειάζεται έναν δείκτη, έναν οδηγό, ένα όραμα». Εστιάζοντας στους φοιτητές, τόνισε ότι «φιλοδοξία είναι να καταστούν δέκτες ποιοτικής παιδείας, αλλά και δημιουργικοί επιστήμονες και ανεξάρτητοι ερευνητές».  Εν τω μεταξύ, τα πολλαπλά οφέλη από τη συνεργασία των ιδιωτικών και κρατικών πανεπιστημίων μεταξύ Ελλάδας και Κύπρου επισφράγισε η πρόσφατη παρουσίαση της μελέτης για το «Καλάθι του Νοικοκυριού» που έλαβε χώρα στο υπουργείο Ανάπτυξης & Επενδύσεων, παρουσία του υπουργού κ. Αδ. Γεωργιάδη και των καθηγητών του Πανεπιστημίου Philips και του Εθνικού & Καποδιστριακού Πανεπιστημίου Αθηνών (ΕΚΠΑ). Τα δύο πανεπιστήμια συνεργάστηκαν με μεγάλη επιτυχία για την εκπόνηση της μελέτης, συσφίγγοντας τις μεταξύ τους σχέσεις, καθώς από το 2022 έχουν υπογράψει Μνημόνιο Συνεργασίας διάρκειας πέντε ετών.  Κοινό όραμα είναι η αμοιβαία ανταλλαγή πληροφορίας δεδομένων, η ενίσχυση των εκπαιδευτικών και ερευνητικών έργων αλλά και η διεύρυνση των δράσεων και υπηρεσιών σε φοιτητές από όλο τον κόσμο.  Στους άμεσους στόχους είναι η ανάπτυξη συγκρίσιμων κριτηρίων και μεθοδολογίας καθώς και η αναζήτηση καινοτόμων τεχνολογιών που θα αυξήσουν την παραγωγικότητα της εργασίας.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/i-ethniki-trapeza-dipla-stis-mikromesaies-epixeiriseis-tis-peloponnisou/3777205/,Η Εθνική Τράπεζα δίπλα στις μικρομεσαίες επιχειρήσεις της Πελοποννήσου,2023-05-19T11:48:48+03:00,newsit.gr,"NewsIT Μεγαλες Επιχειρησεις Η Εθνικη Τραπεζα διπλα στις μικρομεσαιες επιχειρησεις της Πελοποννησου Η Εθνική Τράπεζα με στόχο τη στήριξη της μικρομεσαίας επιχείρησης, αλλά και την ανάδειξη των αναπτυξιακών προοπτικών κάθε περιοχής, πραγματοποίησε διήμερη επίσκεψη στελεχών της στο Ναύπλιο στις 3 και 4 Μαΐου, όπου διοργανώθηκε εκδήλωση με πελάτες, καθώς και σειρά επισκέψεων σε μικρομεσαίες επιχειρήσεις της Ανατολικής Πελοποννήσου. Στο πλαίσιο της εκδήλωσης παρουσιάστηκαν οι αναπτυξιακές προοπτικές της περιοχής από τη Διεύθυνση Οικονομικής Ανάλυσης του Ομίλου, οι οποίες σύντομα θα δημοσιευθούν. Παρουσιάστηκαν επίσης, όλα τα σύγχρονα εργαλεία και οι επενδυτικές ευκαιρίες που αναδύονται για τις ΜμΕ. Παράλληλα, οι επιχειρηματίες ενημερώθηκαν για τα αναπτυξιακά χρηματοδοτικά προγράμματα, τα προϊόντα, τις υπηρεσίες και τα εργαλεία, τα οποία μπορούν να υποστηρίξουν την υλοποίηση των επενδυτικών τους σχεδίων. Το Ναύπλιο αποτέλεσε έναν ακόμη σταθμό, στο πλαίσιο ενός ευρύτερου πλάνου συναντήσεων που πραγματοποιεί η Τράπεζα σε όλη την Ελλάδα, με σκοπό τη στήριξη των ΜμΕ και την αξιοποίηση των ευκαιριών που παρουσιάζονται για την ενίσχυση της ανταγωνιστικότητας και την ευρύτερη ανάπτυξή τους. Με βασικούς πυλώνες τον ψηφιακό μετασχηματισμό, την πράσινη ανάπτυξη, την καινοτομία και την εξωστρέφεια, οι μικρομεσαίες επιχειρήσεις μπορούν να εκμεταλλευτούν το πλέγμα κινήτρων που παρουσιάζει το Ταμείο Ανάκαμψης, το ΕΣΠΑ και ο Αναπτυξιακός Νόμος και να χτίσουν μια ισχυρή αναπτυξιακή δυναμική. Τα προγράμματα αυτά μπορούν να αξιοποιηθούν από τις επιχειρήσεις με την καθοδήγηση του έμπειρου επαγγελματικού συμβούλου της Εθνικής Τράπεζας και να λάβουν χρηματοδότηση που ταιριάζει καλύτερα στις ανάγκες τους και στηρίζει τα επενδυτικά τους σχέδια. Κατά τη διάρκεια της εκδήλωσης, τα στελέχη της Τράπεζας παρουσίασαν τα προϊόντα και τα εργαλεία που θα διευκολύνουν τις επιχειρήσεις στην ένταξή τους στα παραπάνω αναπτυξιακά προγράμματα, όπως μεταξύ άλλων σε: Περαιτέρω, μέσω των συμφωνιών που πραγματοποιεί η Τράπεζα με τo Ευρωπαϊκό Ταμείο Επενδύσεων και την Ελληνική Αναπτυξιακή Τράπεζα, συμμετέχει και προσφέρει στις ΜμΕ χρηματοδοτικά προγράμματα με προνομιακούς όρους εξασφαλίσεων ή/και επιτοκίου, μέσω εγγυοδοτικών και συγχρηματοδοτούμενων προγραμμάτων, καλύπτοντας βραχυχρόνιες και μακροχρόνιες ανάγκες των επιχειρήσεων. Το Business Banking της Εθνικής Τράπεζας βρίσκεται δίπλα στις ΜμΕ, στηρίζοντας κάθε τους βήμα. Για να μάθετε τις λύσεις που έχετε στη διάθεσή σας, επικοινωνήστε με έναν Επαγγελματικό μας Σύμβουλο ή κλείστε το ραντεβού σας ηλεκτρονικά εδώ. Το ταξίδι μας συνεχίζεται. Για εμάς κάθε επιχείρηση είναι μοναδική."
newsit.gr,https://www.newsit.gr/megales-epixeiriseis/naypigeia-eleysinas-Onex-kai-Cisco-dimiourgoun-to-proto-eksypno-naypigeio-ti-provlepei-i-symfonia/3777128/,Ναυπηγεία Ελευσίνας: Onex και Cisco δημιουργούν το πρώτο «έξυπνο» ναυπηγείο – Τι προβλέπει η συμφωνία,2023-05-19T11:30:00+03:00,newsit.gr,"NewsIT Μεγαλες Επιχειρησεις Ναυπηγεια Ελευσινας: Onex και Cisco δημιουργουν το πρωτο «εξυπνο» ναυπηγειο – Τι προβλεπει η συμφωνια Συμφωνία, που μεταξύ άλλων περιλαμβάνει την ανάπτυξη υποδομής 5G κα τεχνολογίας IoT στα Ναυπηγεία Ελευσίνας υπέγραψαν ο όμιλος Onex και η Cisco, στο πλαίσιο του στρατηγικού πλάνου ανάπτυξης για το πρώτο smart ναυπηγείο στην Ελλάδα και την ευρύτερη περιοχή της Ανατολικής Μεσογείου. Τα δύο μέρη επισφράγισαν την συνεργασία τους με την υπογραφή ενός Memorandum of Understanding (MoU), στις 17 Μαΐου στον χώρο των Ναυπηγείων Ελευσίνας, όπου βρίσκεται η έδρα της Onex Elefsis Shipyards. Το MoU προβλέπει την συνεργασία ONEX και CISCO με σκοπό την επιτάχυνση του ψηφιακού μετασχηματισμού των Ναυπηγείων Ελευσίνας, μέσα από μια σειρά έργων που σχετίζονται με την ανάπτυξη υποδομών 5G και εφαρμογές IoT και στοχεύουν στην καρδιά της 4ης Βιομηχανικής επανάστασης. Την υπογραφή της σημαντικής συμφωνίας τίμησε με την παρουσία του, η Αυτού Εξοχότης Πρέσβης των ΗΠΑ στην Ελλάδα, κ. Γιώργος Τζ. Τσούνης.  Στόχος είναι να μετατραπούν τα Ναυπηγεία Ελευσίνας σε ένα δυναμικό, σύγχρονο και καινοτόμο οικοσύστημα τεχνολογίας. Προς αυτή την κατεύθυνση ο όμιλος Onex συνεχίζει με αμείωτους ρυθμούς το πρόγραμμα αναβάθμισης των εγκαταστάσεων και των επιχειρησιακών δυνατοτήτων. Επιπλέον, μέσα από την συνεργασία με τη Cisco, τα Ναυπηγεία Ελευσίνας συνεχίζουν να αποτελούν ένα hub των ελληνο-αμερικανικών σχέσεων για τη ναυτιλία, την ενεργειακή μετάβαση, την ασφάλεια και τον μετασχηματισμό της ευρύτερης περιοχής που έχει τεράστια γεωπολιτική σημασία. Για τη συνεργασία των δύο πλευρών ο Πρέσβης των ΗΠΑ στην Ελλάδα κ. Τζορτζ Τσούνης, τόνισε ότι: «Η συνεργασία μεταξύ της Onex και της Cisco που ανακοινώνεται σήμερα, τοποθετεί την Ελευσίνα στην πρώτη γραμμή της επόμενης γενιάς ναυπηγικής τεχνολογίας. Η δικτυακή υποδομή που εγκατέστησε η Cisco θα επιτρέψει στην Ελευσίνα να γίνει ένα έξυπνο ναυπηγείο. Αυτές οι προσπάθειες θα παρέχουν υπηρεσίες διεθνών προδιαγραφών, σε έναν αυξανόμενο αριθμό πλοίων LNG, FSRU και πλωτών πλατφορμών. Οι Έλληνες πλοιοκτήτες, που κατέχουν περίπου το 22% του εμπορικού στόλου παγκοσμίως, θέλουν και πρέπει να μπορούν να εξυπηρετούν πετρελαιοφόρα, πλοία LNG και άλλα πλοία στην Ελλάδα, σε ένα ναυπηγείο που διοικείται από μια ελληνοαμερικανική εταιρεία». Ο πρόεδρος και διευθύνων σύμβουλος του ομίλου Onex κ. Πάνος Ξενοκώστας ανέφερε ότι: «Ο σχεδιασμός έχει στον πυρήνα του, αφενός την ουσιαστική αναβάθμιση των υποδομών του Ναυπηγείου, και αφετέρου την ανάπτυξη σύγχρονων τεχνολογιών που θα βελτιώσουν σημαντικά τις επιχειρησιακές του δυνατότητες, αλλά και την ποιότητα των υπηρεσιών του», ενώ ο διευθύνων σύμβουλος, για Ελλάδα, Κύπρο, Μάλτα, Πορτογαλία, Cisco, κ. Αντώνης Τσιμπούκης είπε ότι: «Η συνεργασία μας με τον όμιλο Onex, για το σχεδιασμό και το πλάνο ανάπτυξης του πρώτου “Smart” Ναυπηγείου στην ευρύτερη περιοχή της Ανατολικής Μεσογείου, σηματοδοτεί την αφετηρία μιας αναπτυξιακής ψηφιακής προοπτικής για την Ελληνική ναυπηγοεπισκευαστική βιομηχανία, έναν πυλώνα της ελληνικής οικονομίας με εξαιρετική γεωστρατηγική σημασία».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Helleniq-Energy-ypsiles-epidoseis-me-ayksimeni-paragogi-kai-eksagoges-se-thetiko-perivallon-diylisis/3777119/,Helleniq Energy: Υψηλές επιδόσεις με αυξημένη παραγωγή και εξαγωγές σε θετικό περιβάλλον διύλισης,2023-05-19T10:46:33+03:00,newsit.gr,"NewsIT Μεγαλες Επιχειρησεις Helleniq Energy: Υψηλες επιδοσεις με αυξημενη παραγωγη και εξαγωγες σε θετικο περιβαλλον διυλισης Θετικά αποτελέσματα και βελτιωμένες λειτουργικές επιδόσεις, λόγω περιθωρίων διύλισης και εξαγωγών πετρελαιοειδών εμφανίζει στο Α’ τρίμηνο 2023 η Helleniq Energy, με τα συγκρίσιμα προ φόρων τόκων κι αποσβέσεων κέρδη (EBITDA) να διαμορφώνονται στα €404 εκατ. και τα συγκρίσιμα καθαρά κέρδη στα €252 εκατ. Συγκρίνοντας με το αντίστοιχο Α’ τρίμηνο του 2022, η θετική πορεία της Helleniq Energy αποτυπώνεται τόσο σε αύξηση της κερδοφορίας, όσο και σε αυξημένες πωλήσεις. Οι πωλήσεις πετρελαιοειδών διαμορφώθηκαν στους 3,7 εκατ. τόνους (+12%), με τις εξαγωγές να αυξάνονται κατά 27%, αντιπροσωπεύοντας το 60% των συνολικών όγκων πωλήσεων.  Στο επίκεντρο του στρατηγικού πλάνου του ομίλου, βρίσκεται το τρίπτυχο καλών αποτελεσμάτων και λειτουργίας, στρατηγικής μετεξέλιξης και βελτίωσης περιβαλλοντικού αποτυπώματος. Παρά τη μικρή επιδείνωση του διεθνούς περιβάλλοντος διύλισης, η εταιρεία συνεχίζει να πετυχαίνει ικανοποιητικά αποτελέσματα, κυρίως λόγω των διεθνών συνθηκών στην αγορά και των βελτιωμένων λειτουργικών επιδόσεων στις επιχειρηματικές της δραστηριότητες.  Κατά τη διάρκεια του 2022, προχώρησε σε μεγάλες αλλαγές στη στρατηγική του ομίλου, λαμβάνοντας υπόψη το μεταβαλλόμενο περιβάλλον και τις μελλοντικές προκλήσεις. Συγκεκριμένα, επανακαθορίστηκαν οι προτεραιότητες για την ανάπτυξη σε πιο καθαρές μορφές ενέργειας, αναβαθμίστηκε το πλαίσιο εταιρικής διακυβέρνησης, καθιερώθηκε καταλληλότερη εταιρική δομή και, τέλος, υιοθετήθηκε η νέα εταιρική ταυτότητα. Έχοντας ολοκληρώσει την πρώτη φάση των αλλαγών αυτών με επιτυχία, η έμφαση δίνεται σε τέσσερις πυλώνες: (α) την αριστοποίηση των καθημερινών διεργασιών (operational excellence), (β) την ανάπτυξη χαρτοφυλακίου σε ΑΠΕ και αποθήκευση με προστιθέμενη αξία, (γ) τη μείωση του ανθρακικού αποτυπώματος στις δραστηριότητες πετρελαιοειδών, καθώς και (δ) την περαιτέρω βελτίωση σε θέματα ESG. Στο πλαίσιο αυτό αξιολογείται επένδυση σε τεχνολογία δέσμευσης και αποθήκευσης άνθρακα (CCS) σε υφιστάμενη μονάδα του διυλιστηρίου Ελευσίνας, για την παραγωγή «μπλε» υδρογόνου, για την οποία, πρόσφατα υποβλήθηκε αίτηση χρηματοδότησης στο Ευρωπαϊκό Ταμείο Καινοτομίας. Η εταιρεία αξιολογεί επιπλέον έργα στον κλάδο των Ανανεώσιμων Πηγών Ενέργειας σε Ελλάδα και εξωτερικό. Μετά και από την προσθήκη περίπου 300 MW εγκατεστημένης ισχύος κατά τη διάρκεια του περασμένου έτους, η συνολική ισχύς ΑΠΕ σε λειτουργία ανέρχεται στα 341 MW. Ιδιαίτερη σημασία αποκτά η ανάπτυξη λύσεων αποθήκευσης αλλά και διαχείρισης ενέργειας, όπου μπορούν να υπάρξουν και σημαντικές δυνατότητες συνέργειας με το υπόλοιπο χαρτοφυλάκιο του Ομίλου. Όσον αφορά τον κλάδο της Έρευνας και Παραγωγής Υδρογονανθράκων, στόχος είναι η ολοκλήρωση το συντομότερο δυνατόν της επεξεργασίας και ερμηνείας των δισδιάστατων σεισμικών καταγραφών (2D) που ολοκληρώθηκαν στα 2 θαλάσσια οικόπεδα (Δυτικά Κρήτης, Νοτιοδυτικά Κρήτης) σε συνεργασία με την ExxonMobil, καθώς και των τρισδιάστατων σεισμικών καταγραφών που υλοποιήθηκαν στα οικόπεδα Block 2, Block Ionio και Block 10. Οι εργασίες προχωρούν ικανοποιητικά, αλλά δεν θα πρέπει να αναμένονται αποφάσεις εντός του 2023. Θετική καταγράφεται η αύξηση στη ζήτηση καυσίμων κίνησης κατά 5%, ως αποτέλεσμα κυρίως της αυξημένης οικονομικής δραστηριότητας και της επέκτασης της τουριστικής περιόδου. Αντίστοιχα, η ζήτηση αεροπορικών καυσίμων ενισχύθηκε ακόμη περισσότερο, κατά 25%, λόγω αυξημένης πτητικής δραστηριότητας, ενώ μικρή υποχώρηση κατά 2% σημείωσε η κατανάλωση ναυτιλιακών καυσίμων. Παρά τις πιο πάνω επιδόσεις, οι ήπιες καιρικές συνθήκες οδήγησαν στη μείωση των αναγκών για πετρέλαιο θέρμανσης, με τις συνολικές πωλήσεις καυσίμων να διαμορφώνονται σε χαμηλότερα επίπεδα σε σχέση με το Α’ Τρίμηνο του 2022. Με αφορμή την ανακοίνωση των αποτελεσμάτων τριμήνου και αναφορικά με τις περαιτέρω προοπτικές, η εταιρεία τονίζει, ότι η πρόβλεψη για το επόμενο διάστημα είναι ότι η διεθνής αγορά θα κινηθεί σε χαμηλότερα επίπεδα περιθωρίων, αλλά οι εκτιμήσεις για την ελληνική αγορά παραμένουν θετικές, με βελτιωμένη ζήτηση καθώς μπαίνουμε στην τουριστική περίοδο, αλλά και λόγω αυξημένων επενδύσεων.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Royal-Caribbean-ta-sxedia-stin-krouaziera-H-afiksi-tou-Explorer-of-the-Seas-kai-ta-sxedia-gia-peiraia/3776603/,Royal Caribbean: Τα σχέδια στην κρουαζιέρα – H άφιξη του Explorer of the Seas και τα σχέδια για Πειραιά,2023-05-18T16:02:33+03:00,newsit.gr,"NewsIT Μεγαλες Επιχειρησεις Royal Caribbean: Τα σχεδια στην κρουαζιερα – H αφιξη του Explorer of the Seas και τα σχεδια για Πειραια Στον Πειραιά κατέπλευσε για πρώτη φορά την καλοκαιρινή περίοδο 2023 το κρουαζιερόπλοιο Explorer of the Seas της Royal Caribbean International, έχοντας στην ατζέντα του προγραμματισμένες 22 συνολικά κρουαζιέρες έως τις 22 Οκτωβρίου. Το ερχόμενο καλοκαίρι το κρουαζιερόπλοιο Voyager of the Seas, αδελφό πλοίο του Explorer of the Seas θα πραγματοποιεί κρουαζιέρες με homeport τον Πειραιά. Σχετικά με το εντυπωσιακό κρουαζιερόπλοιο Explorer of the Seas, που μόλις «άνοιξε» τη φετινή σεζόν, θα πραγματοποιεί κρουαζιέρες επτά νυχτών με αναχώρηση από τη Ραβέννα της Ιταλίας και προορισμούς της Αδριατικής (όπως Σπλιτ & Ντουμπρόβνικ στην Κροατία και Κοτόρ στο Μαυροβούνιο) και της Ελλάδας (όπως το Αργοστόλι, την Αθήνα, τη Μύκονο, τη Σαντορίνη και την Κέρκυρα).  Με αφορμή την κατάπλευση του Explorer of the Seas στον Πειραιά, ο αποκλειστικός αντιπρόσωπος πωλήσεων της Royal Caribbean στην Ελλάδα, Navigator Travel & Tourist Services, διοργάνωσε επίσκεψη για 40 περίπου μέλη της ελληνικής ταξιδιωτικής βιομηχανίας και εκπροσώπους του Τύπου.   Στο πλαίσιο της ξενάγησης ανακοινώθηκαν τα σχέδια της Royal Carribean για την Ελλάδα. Ιδιαίτερα σημαντική η απόφαση για το κρουαζιερόπλοιο Voyager of the Seas, το οποίο το καλοκαίρι του 2024 θα πραγματοποιήσει τρεις 7νυχτες κρουαζιέρες με τον Πειραιά ως homeport και λιμάνια προσέγγισης το Άσντοντ στο Ισραήλ, την Λεμεσσό στη Κύπρο και την Αλεξάνδρεια της Αιγύπτου όπου και θα διανυκτερεύει. Οι ημερομηνίες αυτών των αναχωρήσεων θα είναι 17 & 24 Ιουνίου και 19 Αυγούστου 2024. Ακόμη, το Voyager of the Seas θα έχει 6 αναχωρήσεις από τον Πειραιά με προορισμό ελληνικά λιμάνια που θα εναλλάσσονται, όπως η Μύκονος, τα Χανιά, η Ζάκυνθος, η Σαντορίνη, η Ρόδος και λιμάνια της Αδριατικής όπως το Κοτόρ στο Μαυροβούνιο και το Σπλιτ στην Κροατία ή λιμάνια της Μεσογείου όπως το Παλέρμο και η Μεσίνα της Σικελίας και η Βαλέντσια της Ισπανίας. Τα δρομολόγια αυτά θα καταλήγουν είτε στη Ραβέννα της Ιταλίας είτε στη Βαρκελώνη και θα πραγματοποιηθούν στις 27 Μαΐου, 1 & 22 Ιουλίου, 26 Αυγούστου, 16 Σεπτεμβρίου και 14 Οκτωβρίου 2024.  Σχετικά με το Explorer of the Seas, το οποίο μόλις ξεκίνησε δρομολόγια, το κρουαζιερόπλοιο ανήκει στην κατηγορία Voyager, έχει μεικτή χωρητικότητα 137,300 τόνων, μήκος 310 μέτρα, 15 καταστρώματα και μπορεί να φιλοξενήσει έως 3.286 επιβάτες σε δίκλινες καμπίνες. Το πλοίο ανακαινίστηκε το 2020 και στα highlights του πλοίου βρίσκονται ο προσομοιωτής surf, το παγοδρόμιο, ο τοίχος αναρρίχησης και το mini golf. Στην κατηγορία Voyager εγκαινιάστηκε για πρώτη φορά η εμβληματική Royal Promenade, ο γεμάτος ζωή πεζόδρομος που αριστερά και δεξιά του υπάρχουν καφέ, pubs, καταστήματα ενώ τα βράδια φιλοξενεί θεματικά parties. Το πλοίο επιπλέον διαθέτει 3 πισίνες, 6 jacuzzi, 4 εστιατόρια όπου οι επιβάτες μπορούν να γευματίσουν χωρίς χρέωση, 6 θεματικά εστιατόρια, 9 μπαρ, video arcade, εξωτερικό γήπεδο, εξωτερική οθόνη κινηματογράφου, εμπορικά καταστήματα, καζίνο και conference center.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Hyatt-ntempouto-tis-Zoetry-stin-ellada-pou-kai-pote-anoigei-to-proto-resort/3776527/,Hyatt: Ντεμπούτο της Zoetry στην Ελλάδα – Πού και πότε ανοίγει το πρώτο resort,2023-05-18T14:13:22+03:00,newsit.gr,"NewsIT Μεγαλες Επιχειρησεις Hyatt: Ντεμπουτο της Zoetry στην Ελλαδα – Που και ποτε ανοιγει το πρωτο resort Ψήφο εμπιστοσύνης στην ελληνική αγορά ρίχνει η Hyatt. Στα μέσα του 2024 πρόκειται να λειτουργήσει το Zoëtry Halkidiki, που αποτελεί το δεύτερο Zoëtry Wellness & Spa Resort της Inclusive Collection στο ευρωπαϊκό χαρτοφυλάκιο της World of Hyatt. «Καθώς η τουριστική βιομηχανία της Ελλάδας επανέρχεται, παρατηρούμε αυξημένη ζήτηση για την εμπειρία που προσφέρουν τα all-inclusive resorts, τόσο από την πλευρά των επισκεπτών όσο και από αυτή των επιχειρηματιών που αντιλαμβάνονται πως αυτά που υπόσχεται η μάρκα Inclusive Collection είναι ελκυστικά», ανέφερε ο Carlos Paredes, διευθυντής ανάπτυξης για την Ανατολική Ευρώπη και τη Μέση Ανατολή της Inclusive Collection, Hyatt.  «Ανακοινώνουμε με μεγάλο ενθουσιασμό τα σχέδιά μας για την επέκταση της μάρκας Zoëtry Wellness & Spa Resorts με την είσοδό της στην Ελλάδα, μια αγορά ώριμη για προσωποποιημένες, all-inclusive εμπειρίες όπως αυτήν για την οποία φημίζεται το δικό μας brand», δήλωσε ο Javier Coll, πρόεδρος της Inclusive Collection, Hyatt, υπεύθυνος για τη παγκόσμια ανάπτυξη & καινοτομία του brand. Να σημειωθεί, ότι το χαρτοφυλάκιο των all-inclusive σημάτων της Hyatt περιλαμβάνει ακόμη τα brands Hyatt Ziva, Hyatt Zilara, Zoëtry Wellness & Spa Resorts, Secrets Resorts & Spas, Breathless Resorts & Spas, Dreams Resorts & Spas, Hyatt Vivid Hotels & Resorts, Alua Hotels & Resorts, and Sunscape Resorts & Spas brands.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Sani-Ikos-emvlimatiki-vraveysi-ton-stayrou-kai-andrea-andreadi-i-syneisfora-tous-sti-filoksenia/3776435/,Sani/Ikos: Εμβληματική βράβευση των Σταύρου και Ανδρέα Ανδρεάδη – Η συνεισφορά τους στη φιλοξενία,2023-05-18T12:21:21+03:00,newsit.gr,"NewsIT Μεγαλες Επιχειρησεις Sani/Ikos: Εμβληματικη βραβευση των Σταυρου και Ανδρεα Ανδρεαδη – Η συνεισφορα τους στη φιλοξενια Μία τιμητική διάκριση των κ.κ. Σταύρου και Ανδρέα Ανδρεάδη, ιδρυτών του ομίλου Sani/Ikos, με εξέλιξη από το εμβληματικό Sani Resort στη Χαλκιδική σε έναν επιτυχημένο και ταχέως εξελισσόμενο ξενοδοχειακό όμιλο, έρχεται να επιβεβαιώσει τη συνεισφορά τους στην παγκόσμια φιλοξενία. Ειδικότερα, οι κ.κ. Σ. και Α. Ανδρεάδης τιμήθηκαν με το 24ο Διεθνές Βραβείο «International Hospitality Investment Forum (ΙΗIF) Lifetime Achievement», την Τετάρτη 17/5/23 στο Βερολίνο, καταλαμβάνοντας μια θέση στις ελίτ προσωπικότητες του κλάδου.  Προηγούμενοι νικητές υπήρξαν πρωταγωνιστικές προσωπικότητες όπως ο David Kong, πρώην CEO της Best Western Hotels &Resorts, ο Sol Kerzner, ιδρυτής και πρώην πρόεδρος της Kerzner International Holdings Limited, ο Bill Marriott, επίτιμος πρόεδρος της Marriott International και ο Isadore Sharp, ιδρυτής και πρόεδρος των Four Seasons. Η βράβευση αυτή αποτελεί αναγνώριση του καινοτόμου έργου των κ.κ. Σταύρου και Ανδρέα Ανδρεάδη στην ανάπτυξη και προώθηση του Ομίλου Sani/Ikos σε Ελλάδα και Μεσόγειο και της σημαντικής τους συνεισφοράς στην επαναφορά της πολυτελούς φιλοξενίας ως κερδοφόρας επενδυτικής ιδέας, που αποτελεί παράδειγμα στην ιστορία του ελληνικού τουρισμού αλλά και διεθνώς.  Η Sani ξεκίνησε ως κλασική οικογενειακή επιχείρηση στην Χαλκιδική τη δεκαετία του ’70. Με πρόεδρο τον Σταύρο Ανδρεάδη και διευθύνοντα σύμβουλο τον Ανδρέα Ανδρεάδη, εξελίχθηκε στον ταχύτερα αναπτυσσόμενο ξενοδοχειακό όμιλο της Μεσογείου, με ιδιόκτητα all-inclusive θέρετρα πολυτελείας και ένα πρωτοποριακό μοντέλο καθετοποιημένης λειτουργίας ως owner, developer και operator ταυτόχρονα, για πρώτη φορά στον κόσμο. Το 2015, με ομάδα μετόχων και τον Mathieu Guillemin δημιουργήθηκε ο όμιλος Sani/Ikos και με την υποστήριξη διεθνών επενδυτικών σχημάτων, οδήγησαν τον Όμιλο σε τετραπλασιασμό του μεγέθους και των περιουσιακών του στοιχείων μέσα σε επτά χρόνια. Η επιτυχημένη στρατηγική, επιβεβαιώθηκε και κατά τη διάρκεια της περιόδου της πανδημίας όπου ο Όμιλος επέδειξε αξιοσημείωτη ανθεκτικότητα και ισχυρές οικονομικές επιδόσεις. Το 2022 ο ;oμιλος Sani/Ikos προχώρησε σε συμφωνία με το επενδυτικό ταμείο της Σιγκαπούρης GIC, συναλλαγή που αποτίμησε την αξία του στα €2,3 δις και αποτελεί τη μεγαλύτερη συμφωνία στον κλάδο του τουρισμού στην Ευρώπη από την εποχή της πανδημίας. Σήμερα o όμιλος αριθμεί 12 resorts που αποτελούν μονάδες-πρότυπα με σημαντικές υπεραξίες προς όλα τα ενδιαφερόμενα μέρη -το κράτος, την επιχείρηση, τους εργαζομένους, τις τοπικές κοινωνίες, τους επενδυτές- μέσα από μεγάλες επενδύσεις στο χτίσιμο ισχυρών brand values, τη μοναδικότητα, την ποιότητα, τις υποδομές, το ανθρώπινο δυναμικό και τα καινοτόμα προγράμματα βιωσιμότητας με διεθνείς αναγνωρίσεις. Στο τιμόνι της επιχείρησης βρίσκονται ο Aνδρέας Ανδρεάδης και ο Mathieu Guilleman με τον Σταύρο Ανδρεάδη στη θέση του επίτιμου Προέδρου. Για τα επόμενα πέντε χρόνια, το επενδυτικό πλάνο του ομίλου ξεπερνά τα 900 εκατ. ευρώ για την αναβάθμιση των υφιστάμενων ξενοδοχείων και την επέκταση του Ikos brand στηΜεσόγειο με δύο ακόμη πολυτελή all-inclusive θέρετρα. Μέσα από το πλάνο αυτό θα δημιουργηθούν πάνω από 2.900 νέες θέσεις εργασίας στην ευρύτερη περιοχή έως το 2025. «Είναι μεγάλη μας τιμή να λαμβάνουμε το «IHIF Lifetime Achievement Award» και να στεκόμαστε δίπλα σε επιφανείς ηγέτες και πρωτοπόρους του κλάδου του τουρισμού», δήλωσαν οι κκ. Σταύρος Ανδρεάδης και Ανδρέας Ανδρεάδης, παραλαμβάνοντας το τιμητικό βραβείο. Ο Alexi Khajavi, Group President της Questex Travel and Hospitality, δήλωσε: «Το IHIF Lifetime Achievement Award απονέμεται σε προσωπικότητες που αφήνουν διαχρονικό αποτύπωμα στον κλάδο της φιλοξενίας. Το επίτευγμα του Σταύρου και του Ανδρέα, είναι πραγματικά εντυπωσιακό. Η δημιουργία και ανάπτυξη των brands Sani Resort & Ikos Resorts που θεωρούνται σε όλο τον κλάδο πρότυπα για την προσοχή στην λεπτομέρεια που επιδεικνύουν, είναι η ύψιστη επισφράγιση της σκληρής δουλειάς τους. Συγχαρητήρια!» Να σημειωθεί, ότι η φετινή απονομή πραγματοποιήθηκε κατά τη διάρκεια του forum με κεντρικό θέμα «Fortune Favours the Bold-Η τύχη ευνοεί τους τολμηρούς» με τη συμμετοχή 2.000 και πλέον διακεκριμένων επαγγελματιών της φιλοξενίας, ιδιοκτητών και επενδυτών. Το Διεθνές Φόρουμ Επενδύσεων στον Ξενοδοχειακό Τομέα-International Hospitality Investment Forum (IHIF) είναι μέλος της Questex Hospitality Group που αποτελεί σημείο αναφοράς και συνάντησης των ηγετών του ξενοδοχειακού κλάδου από όλον τον κόσμο.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/i-DEMO-ypografei-ti-xarta-diaforetikotitas-tis-eyropaikis-epitropis-gia-ellinikes-epixeiriseis/3776427/,Η DEMO υπογράφει τη Χάρτα Διαφορετικότητας της Ευρωπαϊκής Επιτροπής για ελληνικές επιχειρήσεις,2023-05-18T12:12:07+03:00,newsit.gr,"NewsIT Μεγαλες Επιχειρησεις Η DEMO υπογραφει τη Χαρτα Διαφορετικοτητας της Ευρωπαικης Επιτροπης για ελληνικες επιχειρησεις Η DEMO, ηγέτιδα εταιρεία στον κλάδο της φαρμακοβιομηχανίας, υπέγραψε τη Χάρτα Διαφορετικότητας της Ευρωπαϊκής Επιτροπής για ελληνικές επιχειρήσεις, επισφραγίζοντας τη δέσμευσή της για δράσεις και πρωτοβουλίες που διασφαλίζουν την ισότητα, τη διαφορετικότητα και την ενσωμάτωση στο εργασιακό περιβάλλον. «Στη DEMO, κατά την διάρκεια όλων των διαδικασιών τηρείται και εφαρμόζεται αυστηρά και απαρέγκλιτα η αρχή των ίσων ευκαιριών και της ίσης μεταχείρισης. Η προαγωγή και διαχείριση της διαφορετικότητας στον χώρο εργασίας είναι ζήτημα ζωτικής σημασίας για εμάς, καθώς αποτελεί βασικό πυλώνα της εταιρική διακυβέρνησης της DEMO. Ενθαρρύνουμε τη μοναδικότητα, γιορτάζουμε τη δημιουργικότητα και εργαζόμαστε αδιάκοπα για ένα υποστηρικτικό εργασιακό περιβάλλον ποικιλομορφίας και συμπερίληψης», δήλωσε η κα Ιωάννα Δέμου, Αναπληρώτρια Διευθύνουσα Σύμβουλος στη DEMO ABEE. «Η φαρμακοβιομηχανία DEMO ABEΕ, που δραστηριοποιείται στην ανάπτυξη, παραγωγή και προώθηση φαρμακευτικών προϊόντων, υπέγραψε τη Χάρτα Διαφορετικότητας για ελληνικές επιχειρήσεις. Είμαστε ιδιαιτέρως χαρούμενοι όταν στο δίκτυο των επιχειρήσεων που υπερασπίζονται τη διαφορετικότητα και προάγουν την ένταξη όλων, προστίθενται νέες που έχουν να προσφέρουν με τις δικές τους καλές πρακτικές και το σχεδιασμό και υλοποίηση δράσεων στην κατεύθυνση του σεβασμού και της αποδοχής», δήλωσε ο κος Σταύρος Μηλιώνης, Πρόεδρος του ΚΕΑΝ και Ιδρυτής του Diversity Charter Greece. Σταύρος Μηλιώνης, Πρόεδρος του ΚΕΑΝ και Ιδρυτής του Diversity Charter Greece, Ιωάννα Δέμου, Αναπληρώτρια Διευθύνουσα Σύμβουλος στη DEMO ABEE Η Χάρτα Διαφορετικότητας, πρωτοβουλία της Ευρωπαϊκής Επιτροπής για την προώθηση της Διαφορετικότητας στις επιχειρήσεις, ιδρύθηκε στην Ελλάδα το 2019. Η Ελλάδα έγινε η 23η χώρα που υπεγράφη η Χάρτα. Στόχος της είναι να λειτουργήσει ως μέσο δέσμευσης για την εφαρμογή της ισότητας των ίσων ευκαιριών και της διαφορετικότητας σε κάθε εργασιακό περιβάλλον στην Ελλάδα. Στη χώρα μας η Χάρτα Διαφορετικότητας, υλοποιείται από το ΚΕΑΝ σε συνεργασία με το Ινστιτούτο για τη Διαφορετικότητα και την Ενσωμάτωση."
newsit.gr,https://www.newsit.gr/megales-epixeiriseis/i-plaisio-kai-i-pleysi-eksoplizoun-sxoleia-akritikon-nision/3776396/,Η Πλαίσιο και η +πλεύση εξοπλίζουν σχολεία ακριτικών νησιών,2023-05-18T11:50:55+03:00,newsit.gr,"NewsIT Μεγαλες Επιχειρησεις Η Πλαισιο και η +πλευση εξοπλιζουν σχολεια ακριτικων νησιων Η εθελοντική ομάδα «Πλάι σου» στη Δονούσα, δίπλα στα παιδιά του νησιού.   Η Πλαίσιο, ένωσε τις δυνάμεις της με τη +πλεύση (ΣΥΜΠΛΕΥΣΗ ΑΜΚΕ), δωρίζοντας στα νησιά του φετινού της διάπλου, γραφική ύλη, σχολικά καθώς και λευκές συσκευές για την κάλυψη των αναγκών 12 σχολείων όλων των βαθμίδων των νησιών της αποστολής.  Ο 9ος διάπλους της +πλεύσης, που την τελευταία δεκαετία υποστηρίζει και βελτιώνει τις συνθήκες διαβίωσης των κατοίκων των ελληνικών ακριτικών νησιών, ξεκίνησε στο Αιγαίο στις 27 Απριλίου και ολοκληρώθηκε στις 7 Μαΐου, με 8 σταθμούς: τη Σίκινο, τη Δονούσα, τους Αρκιούς, τους Λειψούς, το Αγαθονήσι, τη Θύμαινα, τους Φούρνους, και την Ικαρία, παρέχοντάς τους σημαντική βοήθεια.   Το Σάββατο 29 Απριλίου, η εθελοντική ομάδα της Πλαίσιο, «Πλάι σου» με 12 εθελοντές, ταξίδεψε στο Αιγαίο με σκοπό να βρει τους εθελοντές της +πλεύσης στο νησί της Δονούσας. Εκεί, γνώρισε από κοντά τους εκπαιδευτικούς και τους μαθητές, συμμετείχε σε δράσεις δημιουργικής απασχόλησης των μαθητών και προχώρησε στη δωρεά προϊόντων για την υποστήριξη του έργου των εκπαιδευτικών του νησιού και τη βελτίωση των συνθηκών εκπαίδευσης.  Συνολικά, η Πλαίσιο προχώρησε σε δωρεά 924 προϊόντων (προϊόντα γραφικής ύλης, μελάνια, τόνερ και λευκές συσκευές) στα 8 νησιά, με τα προϊόντα που δόθηκαν να επιλέγονται ανάλογα με τις ανάγκες του κάθε σχολείου.  Βασικός πυλώνας της Πλαίσιο εδώ και χρόνια, είναι η συνεισφορά και η βοήθεια σε οργανισμούς και τον συνάνθρωπο μέσω φορέων που οργανώνουν δράσεις οι οποίες εξελίσσουν και στηρίζουν αυτούς που το έχουν ανάγκη. Μέσα από τις δράσεις, κύρια προτεραιότητα της Πλαίσιο είναι να δημιουργεί αξία και να προσφέρει στη κοινωνία, έχοντας πάντα ως επίκεντρο τον άνθρωπο. Άλλωστε, η ενίσχυση της εκπαιδευτικής διαδικασίας στα ακριτικά νησιά αποτελεί πρωτοβουλία που ταιριάζει με την αρχή και τις δεσμεύσεις της εταιρείας.    Η ομάδα «Πλάι σου», η οποία αριθμεί σήμερα 300 ενεργά μέλη, αποτελείται από εργαζόμενους της Πλαίσιο που μοιράζονται την ίδια επιθυμία να βοηθήσουν όπου υπάρχει ανάγκη. Τα μέλη της δίνουν ιδέες για νέες δράσεις, οργανώνουν και υλοποιούν προγράμματα κοινωνικής συνεισφοράς και συμμετέχουν σε κοινωνικές ενέργειες, συνδέοντας με τον πιο αρμονικό τρόπο της εργασία με τον εθελοντισμό.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/oikologiko-deal-synergasia-Tadweer-kai-Polygreen-gia-midenika-apovlita-me-afetiria-ta-iae-kai-tin-ellada/3775552/,Οικολογικό deal: Συνεργασία Tadweer και Polygreen για μηδενικά απόβλητα με αφετηρία τα ΗΑΕ και την Ελλάδα,2023-05-17T12:42:22+03:00,newsit.gr,"NewsIT Μεγαλες Επιχειρησεις Οικολογικο deal: Συνεργασια Tadweer και Polygreen για μηδενικα αποβλητα με αφετηρια τα ΗΑΕ και την Ελλαδα Στρατηγική συνεργασία με την Tadweer, κρατική εταιρεία διαχείρισης αποβλήτων του Άμπου Ντάμπι, σύναψε η Polygreen, εταιρεία ηγέτης σε λύσεις κυκλικής οικονομίας. Η συμφωνία σφραγίστηκε με την υπογραφή Μνημονίου Συνεργασίας (MoU) με τους δύο οργανισμούς να εργάζονται από κοινού για την αναζήτηση ευκαιριών με στόχο την επίτευξη μηδενικών αποβλήτων και την ανάπτυξη λύσεων κυκλικής οικονομίας και βιωσιμότητας στο Άμπου Ντάμπι, την Ελλάδα και στη συνέχεια σε άλλες χώρες.  Η σύμπραξη αφορά τόσο στην ανταλλαγή γνώσεων και βέλτιστων πρακτικών, όσο και στη συνεργασία σε εκδηλώσεις παγκοσμίου ενδιαφέροντος και υψηλού προφίλ, όπως το COP28, οι διοργανώσεις του ΟΗΕ και το Οικονομικό Φόρουμ των Δελφών. Η εφαρμογή του μοντέλου «Just Go Zero» της Polygreen στο Άμπου Ντάμπι, βρίσκεται στο επίκεντρο του ενδιαφέροντος και εστιάζει στη συνεργασία με τοπικούς ενδιαφερόμενους φορείς, με στόχο την επίτευξη μηδενικών αποβλήτων στο Εμιράτο.  Το Μνημόνιο Συνεργασίας είναι συνέχεια της συμφωνίας που υπογράφηκε πέρυσι μεταξύ των Ηνωμένων Αραβικών Εμιράτων και της Ελλάδας, κατά την επίσκεψη του Πρωθυπουργού Κυριάκου Μητσοτάκη στο Άμπου Ντάμπι. Το Μνημόνιο επικεντρώνεται στη θέσπιση επενδυτικού πλαισίου αξίας 4 δις ευρώ, μεταξύ της ADQ και της Ελληνικής Αναπτυξιακής Τράπεζας (ΕΑΤ), που περιλαμβάνει την Εθνική Τράπεζα Ανάπτυξης της Ελλάδος και την Ελληνική Αναπτυξιακή Τράπεζα Επενδύσεων (HDBI). Ο Ali Al Dhaheri, διευθύνων σύμβουλος της Tadweer, δήλωσε: «Είμαστε ενθουσιασμένοι για αυτή τη νέα συνεργασία μας με την Polygreen, η οποία θα μας βοηθήσει να πετύχουμε τον κοινό μας στόχο για ένα βιώσιμο μέλλον. Η συνεργασία αυτή σηματοδοτεί ένα κρίσιμο ορόσημο στο δρόμο προς την κυκλική οικονομία και για ένα Άμπου Ντάμπι μηδενικών αποβλήτων. Θεωρούμε πολύ σημαντική την ανταλλαγή βέλτιστων πρακτικών με διεθνείς οργανισμούς όπως η Polygreen, για να αναπτύξουμε καινοτόμες και βιώσιμες λύσεις για να μειώσουμε το περιβαλλοντικό μας αποτύπωμα». Ο Αθανάσιος Πολυχρονόπουλος, πρόεδρος & διευθύνων σύμβουλος της Polygreen, σχολίασε: «Αυτή τη σημαντική ημέρα, παρακολουθούμε με ενθουσιασμό το όραμά μας για έναν πλανήτη μηδενικών αποβλήτων να επεκτείνεται πέρα από τα εθνικά μας σύνορα. Πριν από περίπου ένα χρόνο, η Polygreen υλοποίησε μέσω του προγράμματος Just Go Zero, κάτι που έμοιαζε απίστευτο: μετέτρεψε ένα ελληνικό νησί σε προορισμό μηδενικών αποβλήτων. Σήμερα, ενώνουμε τις δυνάμεις μας με την Tadweer, για να δημιουργήσουμε έναν ισχυρό φορέα κυκλικής οικονομίας στη Μέση Ανατολή, θέτοντας ως στόχο να κάνουμε το Άμπου Ντάμπι το πρώτο Εμιράτο Μηδενικών Αποβλήτων. Αυτή η συνεργασία ανοίγει το δρόμο για τη μείωση των εκπομπών θερμοκηπίου και τη μετάβαση στη βιώσιμη ανάπτυξη».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Intrakat-ypografi-dyo-neon-symvaseon-ypsous-25-ekatommyrion-eyro-gia-antiplimmyrika-erga-stin-attiki/3775092/,Intrakat: Υπογραφή δύο νέων συμβάσεων ύψους 25 εκατομμυρίων ευρώ για αντιπλημμυρικά έργα στην Αττική,2023-05-16T18:41:18+03:00,newsit.gr,"NewsIT Μεγαλες Επιχειρησεις Υπογραφη δυο νεων συμβασεων υψους 25 εκατομμυριων ευρω της Intrakat για αντιπλημμυρικα εργα στην Αττικη Στην υπογραφή δύο νέων συμβάσεων ύψους 25 εκατ. ευρώ (πλέον ΦΠΑ) με το Υπουργείο Υποδομών και Μεταφορών προχώρησε η Intrakat, για τη διευθέτηση ρεμάτων στην Ανατολική Αττική και συγκεκριμένα, στα Μεσόγεια. Πρόκειται για δύο σημαντικά έργα υποδομών της Intrakat, τα οποία στοχεύουν στην προστασία της ευρύτερης περιοχής των Μεσογείων και περιλαμβάνονται στα μεγάλα εγγειοβελτιωτικά έργα -συνολικού ύψους 450 εκατ. ευρώ- που έχουν κριθεί άκρως απαραίτητα για την αντιπλημμυρική θωράκιση του Νομού Αττικής και χρηματοδοτούνται από το ΕΣΠΑ 2014-2020.  Τις συμβάσεις υπέγραψε εκ μέρους της Intrakat o γενικός διευθυντής κ. Αναστάσιος Αρανίτης ο οποίος δήλωσε σχετικά: «Τα σημαντικά αυτά έργα εξασφαλίζουν την αντιπλημμυρική προστασία του τόπου και των υποδομών και κατά συνέπεια προστατεύουν τη δημόσια υγεία και το περιβάλλον. Παράλληλα, με την ολοκλήρωσή τους θα προσθέσουν υπεραξία σε γη και ακίνητα, με πολλαπλά οφέλη για τους κατοίκους. Στην Intrakat, με γνώμονα την προστασία της βιοποικιλότητας και την σχετική περιβαλλοντική μελέτη, θα προχωρήσουμε ελαχιστοποιώντας τον περιβαλλοντικό αντίκτυπο, ώστε να εξασφαλίσουμε τη βιώσιμη λειτουργία του προστατευόμενου υγροτόπου του Ερασίνου, ο οποίος κινδυνεύει από την ανεξέλεγκτη ανθρώπινη παρέμβαση -αποθέσεις μπάζων και απορριμμάτων, χρήση φυτοφαρμάκων-λιπασμάτων, αυθαίρετη δόμηση και την έλλειψη στοιχειωδών έργων αποχέτευσης όμβριων».  Ειδικότερα, η πρώτη σύμβαση, ύψους 19 εκατ. ευρώ (χωρίς ΦΠΑ) υπογράφηκε από την κοινοπραξία Intrakat – ΤΕΚΑΛ και αφορά στη διευθέτηση εντός της λεκάνης απορροής του ρέματος Ερασίνου, στον Δήμο Μαρκόπουλου. Τα έργα περιλαμβάνουν φράγμα ανάσχεσης πλημμυρών και διευθέτηση ανάντη και κατάντη του φράγματος ανάσχεσης. Το έργο είναι ιδιαίτερης σημασίας για την περιοχή των Μεσογείων και θα προστατεύει την ευρύτερη οικιστική και γεωργική περιοχή, τους σημαντικούς αρχαιολογικούς χώρους και τις υφιστάμενες υποδομές (δίκτυα ΟΚΩ, συγκοινωνιακών έργων). Το ρέμα Ερασίνου αποτελεί τον βασικό αποδέκτη όμβριων της λεκάνης απορροής σε έκταση περίπου 204 χλμ, η οποία εκτείνεται νότια του Διεθνούς Αεροδρομίου «Ελ. Βενιζέλος» -ανατολικά του ορεινού όγκου του Υμηττού ως την παραλία του Ευβοϊκού. Επίσης, η εξασφάλιση της αντιπλημμυρικής προστασίας της περιοχής θα διατηρήσει το φυσικό περιβάλλον μέσω της καλύτερης διαχείρισης των υδατικών πόρων. Η δεύτερη σύμβαση ύψους 6 εκατ. ευρώ (συν ΦΠΑ), υπογράφηκε από την Intrakat και αφορά στη διευθέτηση του ρέματος Αγίου Γεωργίου Ανατολικής Αττικής, στο Δήμο Μαρκόπουλου Μεσογαίας. Αναλυτικότερα, το έργο εκτείνεται στην κοιλάδα που βρίσκεται μεταξύ της πόλης του Μαρκόπουλου και του Ολυμπιακού Ιππικού Κέντρου, ανάντη της συμβολής του ποταμού Ερασίνου ως αυτής των ρεμάτων Καλυβίων και Κουβαρά, σε μήκος περίπου 7,3 χλμ. Περιλαμβάνει τη διευθέτηση των ρεμάτων Αγ. Γεωργίου και Μαλέξη, την εκτροπή του ρέματος Αγ. Άννας με υπόγειο αγωγό, τάφρο νοτίως του Ολυμπιακού Ιππικού Κέντρου αλλά και την τάφρο Μαρκοπούλου. Τα δύο έργα αναμένεται να συμβάλλουν ουσιαστικά στην θωράκιση της Ανατολικής Αττικής από ακραία καιρικά φαινόμενα – τα οποία δύναται να ενταθούν ως αποτέλεσμα της κλιματικής αλλαγής, καθώς η αντιπλημμυρική προστασία των περιοχών είναι ελλιπής. Η συγκράτηση της πλημμυρικής απορροής δεν προξενεί σημαντικές επιπτώσεις στους υδατικούς πόρους ή στα οικοσυστήματα της περιοχής. Αντιθέτως, η αύξηση και ενίσχυση των υγροτοπικών εκτάσεων, καθώς και η προστασία του αρχαιολογικού χώρου του ναού της Αρτέμιδας, αποτελούν βασικές σχεδιαστικές παραμέτρους του έργου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Aegean-ayksisi-90-ston-kyklo-ergasion-to-proto-trimino-isxyri-dynamiki-kai-stin-epivatiki-kinisi/3775087/,Aegean: Αύξηση 90% στον κύκλο εργασιών το πρώτο τρίμηνο – Ισχυρή δυναμική και στην επιβατική κίνηση,2023-05-16T18:32:26+03:00,newsit.gr,"NewsIT Μεγαλες Επιχειρησεις Αυξηση 90% στον κυκλο εργασιων πρωτoυ τριμηνου για την Aegean - Ισχυρη δυναμικη και στην επιβατικη κινηση Αυξημένος κατά 90% σε σχέση με το πρώτο τρίμηνο του 2022 εμφανίζεται ο ενοποιημένος κύκλος εργασιών του ομίλου AEGEAN, αλλά και κατά 33% σε σχέση με το προ πανδημίας πρώτο τρίμηνο του 2019, φτάνοντας τα 229,1 εκατ. ευρώ. Η επιβατική κίνηση του ομίλου AEGEAN εμφάνισε ισχυρή δυναμική, παρά το παραδοσιακά εποχικά ασθενές πρώτο τρίμηνο του έτους, συνεχίζοντας τη δυναμική του προηγούμενου έτους και καταγράφοντας αύξηση 72% από την αντίστοιχη περσινή περίοδο.  Συνολικά, ο όμιλος προσέφερε 3,2 εκατ. θέσεις και μετέφερε 2,6 εκατ. επιβάτες, εκ των οποίων 1,6 εκατ. επιβάτες από/προς προορισμούς του εξωτερικού. Ο συντελεστής πληρότητας διαμορφώθηκε στο 82%, βελτιωμένος κατά 15,5 ποσοστιαίες μονάδες από το πρώτο τρίμηνο του 2022. Η υψηλότερη χωρητικότητα που διατηρήθηκε τη χειμερινή περίοδο, η αυξημένη δυναμική της ζήτησης σε συνδυασμό με την προσφορά νέων υπηρεσιών καθώς και η εξελισσόμενη ωρίμανση της αναβάθμισης του στόλου συνέβαλλαν στην επίτευξη θετικού EBITDA στο εποχικά ασθενέστερο πρώτο τρίμηνο, ήτοι κέρδη €19,3 εκατ. από ζημίες €16,1 εκατ. την αντίστοιχη περίοδο του 2022 αλλά και ζημίες €8,5 εκατ. το πρώτο τρίμηνο του 2019.  Αντίστοιχα και οι ζημίες μετά από φόρους μειώθηκαν σε €14,4 εκατ. από ζημίες €38,5 εκατ. το πρώτο τρίμηνο του 2022 και ζημίες €35,2 εκατ. το πρώτο τρίμηνο του 2019. Κατά το πρώτο τρίμηνο 2023 ο όμιλος της AEGEAN εμφάνισε ισχυρές καθαρές ταμειακές ροές €138,6 εκατ., απόρροια και των υψηλών επιπέδων προ-πωλήσεων για τη θερινή περίοδο, με αποτέλεσμα τα ταμειακά διαθέσιμα, ισοδύναμα και λοιπές χρηματοοικονομικές επενδύσεις να διαμορφωθούν σε €591,1 εκατ. την 31.03.2023 από 527,9 εκατ. στο τέλος του έτους μετά και την αποπληρωμή δανεισμού ύψους €68,5 εκατ. Ο κ. Δημήτρης Γερογιάννης, Διευθύνων Σύμβουλος, ανέφερε σχετικά: «Είμαστε εξαιρετικά ικανοποιημένοι με το σημαντικά βελτιωμένο αποτέλεσμα του πρώτου τρίμηνου, που σηματοδοτεί, στην πιο αδύναμη περίοδο του έτους, τη δυναμική της ζήτησης αλλά και την ανταγωνιστικότητα της AEGEAN στο μετά πανδημίας περιβάλλον. Υποστηρίξαμε για άλλη μια φορά την επέκταση της τουριστικής περιόδου στην χώρα μας, μέσω της σημαντικής επένδυσης μας σε αύξηση της χωρητικότητας σε Αθήνα και Θεσσαλονίκη το πρώτο τρίμηνο του 2023, συμβάλλοντας σε σημαντική αύξηση της κίνησης. Εξακολουθούμε να βλέπουμε ισχυρή ζήτηση και κρατήσεις για την καλοκαιρινή περίοδο, που όπως πάντα θα διαμορφώσει το αποτέλεσμα της χρονιάς. Παράλληλα, ανοίγουμε νέους προορισμούς και παρουσιάζουμε κάθε μήνα νέα προϊόντα και στοχευμένες υπηρεσίες σε όλη την αλυσίδα του ταξιδιού, ώστε να δώσουμε στους επιβάτες μας τις δυνατότητες και τις επιλογές που βελτιώνουν την ταξιδιωτική τους εμπειρία και την σχέση τους με την AEGEAN». Η AEGEAN σχεδιάζει να επιχειρεί με 76 αεροπλάνα το 2023 και να προσφέρει συνολικά 18 εκατ. θέσεις, με 11 εκατ. θέσεις εξωτερικού, 2 εκατ. περισσότερες συγκριτικά με το 2022 και 800 χιλιάδες περισσότερες από το 2019. Το δίκτυο θα καλύπτει 46 χώρες, με 264 δρομολόγια σε 161 προορισμούς από συνολικά 8 βάσεις.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/ksenodoxeiako-deal-Wyndham-Hotels-Resorts-kai-Zeus-International-epekteinoun-ti-stratigiki-synergasia-stin-eyropi/3775079/,Ξενοδοχειακό deal: Wyndham Hotels & Resorts και Zeus International επεκτείνουν τη στρατηγική συνεργασία στην Ευρώπη,2023-05-16T18:20:07+03:00,newsit.gr,"NewsIT Μεγαλες Επιχειρησεις Ξενοδοχειακο deal: Wyndham Hotels & Resorts και Zeus International επεκτεινουν τη στρατηγικη συνεργασια στην Ευρωπη Στην επέκταση της στρατηγικής συνεργασίας τους με μία νέα μη αποκλειστική συμφωνία για την ανάπτυξη ξενοδοχειακών μονάδων κάτω από το σήμα Trademark Collection by Wyndham and Registry Collection Hotels, προχώρησαν η Wyndham Hotels & Resorts, η μεγαλύτερη ξενοδοχειακή εταιρεία στον κόσμο, με περίπου 9.100 ξενοδοχεία σε περισσότερες από 95 χώρες και η Zeus International Hotels & Resorts, κορυφαίος ξενοδοχειακός όμιλος σε Ελλάδα και Ευρώπη. Η συνεργασία αυτή επεκτείνει την Trademark Collection της Wyndham και Registry Collection Hotels στην Ελλάδα, την Κύπρο, την Ιταλία και τη Ρουμανία και άλλους Ευρωπαϊκούς προορισμούς.  Η συμφωνία θα επικεντρωθεί σε διάφορους προορισμούς στην Νοτιοανατολική Ευρώπη, όπως στην Ελλάδα, τη Κύπρο, την Ιταλία, την Κροατία, την Ρουμανία, τη Βουλγαρία, τη Σλοβενία, την Αλβανία, τη Σερβία, το Μαυροβούνιο, τη Βοσνία Ερζεγοβίνη, το Κόσοβο και τη Βόρεια Μακεδονία. Η συνεργασία ξεκίνησε το 2017, δημιουργώντας κορυφαία ξενοδοχεία σε Ελλάδα και Ιταλία, όπως τα Wyndham Grand Athens, Wyndham Athens Residence, Dolce by Wyndham και Ramada by Wyndham Attica Riviera, Wyndham Grand Crete Mirabello Bay και πιο πρόσφατα το Dolce Wyndham Milan Malpensa.  Στο παρόν θα επικεντρωθεί στην ανάπτυξη της Trademark Collection by Wyndham, αξιοποιώντας τη δυναμική του σήματος στην Ευρώπη, ενώ παράλληλα θα διαθέσει το εμπορικό σήμα Registry Collection Hotels, σε προσεκτικά επιλεγμένα καταλύματα που θα προσφέρουν μοναδική εμπειρία πολυτέλειας σε περισσότερους εντυπωσιακούς προορισμούς. Ο Δημήτρης Μανίκης, Πρόεδρος Ευρώπης, Μέσης Ανατολής, Ευρασίας και Αφρικής, Wyndham Hotels & Resorts, δήλωσε: «Είμαστε στην ευχάριστη θέση να επεκτείνουμε τη γόνιμη συνεργασία μας με τη Zeus International, έναν ομοϊδεάτη συνεργάτη του οποίου τα σχέδια ανάπτυξης και το πάθος για τη φιλοξενία ταιριάζουν απόλυτα με τους δικούς μας φιλόδοξους αναπτυξιακούς στόχους στη περιοχή. Ανυπομονούμε για το επόμενο κεφάλαιο της συνεργασίας μας με πιο εντυπωσιακούς προορισμούς και καταλύματα, καθώς και περισσότερες επιλογές που απευθύνονται σε ανεξάρτητους ιδιοκτήτες ξενοδοχείων στις ευρωπαϊκές χώρες». Ο Χάρης Σιγανός, Διευθύνων Σύμβουλος και Ιδρυτής της Zeus International, πρόσθεσε: «Αυτή η συμμαχία με τη Wyndham Hotels & Resorts είναι το κλειδί για την αποστολή μας να προσκαλέσουμε ακόμη περισσότερους ταξιδιώτες στην Ευρώπη, ώστε να ζήσουν μοναδικές εμπειρίες φιλοξενίας που περιγράφονται από το μότο μας «A Zeus experience». Βασιζόμενοι στην επιτυχία της συνεργασίας, ανυπομονούμε να δημιουργήσουμε περισσότερους προορισμούς και να προσφέρουμε μια εξαιρετική εμπειρία στους επισκέπτες μας που επιλέγουν τις επωνυμίες Trademark and Registry Collection Hotels. Αυτή η συνεργασία είναι ένα σημαντικό ορόσημο στην ανάπτυξη και την ενίσχυση της τουριστικής βιομηχανίας». Στο πλαίσιο της αναφερόμενης συμφωνίας, άνοιξαν πρόσφατα τρία boutique ξενοδοχεία υπό την επωνυμία Trademark Collection by Wyndham σε Ελλάδα και Ρουμανία.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Box-Now-synergasia-me-eBay-stin-ellada-anoigei-o-dromos-tis-eksostrefeias-gia-ta-ellinika-e-shops/3774917/,Box Now: Συνεργασία με eBay στην Ελλάδα – Ανοίγει ο δρόμος της εξωστρέφειας για τα ελληνικά e-shops,2023-05-16T14:49:35+03:00,newsit.gr,"NewsIT Μεγαλες Επιχειρησεις Box Now: Συνεργασια με eBay στην Ελλαδα – Ανοιγει ο δρομος της εξωστρεφειας για τα ελληνικα e-shops Τη συνεργασία της με τον κολοσσό του ηλεκτρονικού εμπορίου eBay εγκαινιάζει η Box Now, με στόχο την ενίσχυση της εξωστρέφειας των ελληνικών eshops, καθώς με την νέα συνεργασία τα ελληνικά eshops θα μπορούν πλέον να δέχονται παραγγελίες από όλο τον κόσμο μέσω του marketplace της eBay. Η eBay επέλεξε την Box Now ως στρατηγικό συνεργάτη και ως ένα από τα μεγαλύτερα δίκτυα Lockers στην Νοτιοανατολική Ευρώπη. Από την πλευρά της η Box Now ως logistics partner θα παρέχει λύσεις στην συλλογή και αποστολή των δεμάτων προς τον τελικό χρήστη του εξωτερικού.  Η συνεργασία, αναγνωρίζοντας την τεχνογνωσία και τις βέλτιστες πρακτικές που έχει αναδείξει με την συνεχή της ανάπτυξη και διεύρυνση της πελατειακής βάσης της η Box Now, εμπεριέχει και εκπαιδευτικά webinars που οι eBay και Βox Now θα υλοποιήσουν από κοινού. Αναφορικά με την Ελλάδα, αποτελεί μία από τις βασικές χώρες στο παγκόσμιο χαρτοφυλάκιο της eBay και ήδη χιλιάδες Έλληνες πωλητές αξιοποιούν τον απλοποιημένο τρόπο διαχείρισης των διεθνών πωλήσεών τους μέσα από την πλατφόρμα της. Εφαρμόζοντας το Πρόγραμμα Ανάπτυξης (Growth Program) για Μικρές και Μεσαίες Επιχειρήσεις (ΜμΕ), αξίας χιλιάδων δολαρίων ανά συμμετέχοντα, η eBay παρέχει σε ελληνικές εταιρείες υποστήριξη για την επιχείρησή τους, ώστε να διαθέσουν τα προϊόντα τους σε πάνω από 133 εκατομμύρια αγοραστές παγκοσμίως, σε 190 αγορές.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/iraklis-eksagorase-tin-larsinos-ti-simatodotei-gia-tin-tsimentoviomixania/3774833/,Ηρακλής: Εξαγόρασε την Λαρσινός – Τι σηματοδοτεί για την τσιμεντοβιομηχανία,2023-05-16T12:42:56+03:00,newsit.gr,"NewsIT Μεγαλες Επιχειρησεις Ηρακλης: Εξαγορασε την Λαρσινος – Τι σηματοδοτει για την τσιμεντοβιομηχανια Την εξαγορά της Λαρσινός ΑΕ, μιας από τις πιο δυναμικές και ταχύρρυθμα αναπτυσσόμενες εταιρίες στους τομείς έτοιμου σκυροδέματος, αδρανών υλικών και εκμετάλλευσης λατομείων στην Ελλάδα με καθαρές πωλήσεις 47 εκατ. ευρώ το 2022 και 225 εργαζομένους, ολοκλήρωσε ο όμιλος Ηρακλής, μέλος της Holcim. Η επένδυση ενισχύει τη δραστηριότητα του ομίλου στους τομείς του σκυροδέματος και των αδρανών υλικών στην Ελλάδα, καθώς με την ολοκλήρωση της εξαγοράς, ο όμιλος Ηρακλής διαθέτει 32 μονάδες παραγωγής έτοιμου σκυροδέματος και 12 λατομεία αδρανών υλικών, επεκτείνει το εμπορικό του δίκτυο έχοντας πλέον τη μεγαλύτερη γεωγραφική κάλυψη στη χώρα και ενισχύει περαιτέρω την ηγετική του θέση στον κλάδο των δομικών υλικών.  Η εξαγορά δίνει τη δυνατότητα στον όμιλο Ηρακλής να εκτελεί οποιοδήποτε κατασκευαστικό έργο σε όλη τη χώρα, ενισχύοντας σημαντικά την ανταγωνιστικότητά του. Υλοποιώντας με συνέπεια την «πράσινη» στρατηγική του, ο όμιλος προτίθεται να διαθέσει άμεσα και από τις νέες μονάδες παραγωγής τη νέα «πράσινη» σειρά σκυροδεμάτων με χαμηλό ανθρακικό αποτύπωμα ECOPact. Με αυτό τον τρόπο, επιβεβαιώνει τη δέσμευσή του να ηγηθεί της μετάβασης σε κατασκευές χαμηλότερου ανθρακικού αποτυπώματος. Σχετικά με τον όμιλο εταιριών Ηρακλής, μέλος της Holcim, αποτελεί τον μεγαλύτερο παραγωγό τσιμέντου στην Ελλάδα, έχοντας περισσότερα από 100 χρόνια παρουσίας στην αγορά. Με ένα δίκτυο περισσότερων από 50 παραγωγικών και εμπορικών εγκαταστάσεων ανά την Ελλάδα, ο όμιλος ηγείται της μεταστροφής του κλάδου των δομικών υλικών σε έναν κλάδο μικρότερης έντασης άνθρακα, που εφαρμόζει τις αρχές της κυκλικής οικονομίας αναφορικά με τη χρήση των πόρων.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Megaplast-ependyseis-me-emfasi-stin-aeiforia-kiniseis-stratigikis-stin-eykampti-syskeyasia/3772241/,Megaplast: Επενδύσεις με έμφαση στην αειφορία – Κινήσεις στρατηγικής στην εύκαμπτη συσκευασία,2023-05-12T22:03:33+03:00,newsit.gr,"NewsIT Μεγαλες Επιχειρησεις Megaplast: Επενδυσεις με εμφαση στην αειφορια – Κινησεις στρατηγικης στην ευκαμπτη συσκευασια Καινοτόμα προϊόντα με έμφαση στη βιωσιμότητα παράγει η Megaplast, κορυφαίος κατασκευαστής στον τομέα της εύκαμπτης συσκευασίας. Σ’ αυτό το πλαίσιο η εταιρεία αναπτύσσει περαιτέρω την ECO σειρά προϊόντων, έχοντας ολοκληρώσει τον σχεδιασμό νέων, οικολογικών μεμβρανών στην κατηγορία του ενισχυμένου film (fiber stretch film) και στην κατηγορία του διάτρητου film (perforated stretch film).  Η ενσωμάτωση των Αρχών της Αειφορίας στην πολιτική της εταιρείας καθίσταται αναγκαία, καθώς όπως υποστηρίζει η διοίκηση, η επένδυση στον πλανήτη μας είναι απαραίτητη για την προστασία του και ο καλύτερος τρόπος για να ανοίξουμε έναν δρόμο προς ένα μέλλον ευημερίας για όλους. Με αφορμή την Ημέρα της Γης, που φέτος γιορτάστηκε το Σάββατο 22 Απριλίου, από την Megaplast τονίζουν ότι με 30% ανακυκλωμένες πρώτες ύλες, με 50% μικρότερο αποτύπωμα διοξειδίου του άνθρακα από τον μέσο όρο της αγοράς, με 50% λιγότερα πλαστικά απόβλητα, με 100% ανακυκλώσιμα προϊόντα και συσκευασίες και με το 100% της ενέργειας να προέρχεται από Ανανεώσιμες Πηγές, η εταιρεία κάνει πράξη τη βιώσιμη στρατηγική της. Να σημειωθεί, ότι η Παγκόσμια Ημέρα Γης, δίνει την ευκαιρία σε ανθρώπους σε όλον τον κόσμο να ενώσουν τις φωνές τους για να τονίσουν τη σημασία του να αφιερώσουμε τον χρόνο, τους πόρους και την ενέργειά μας στην αντιμετώπιση της κλιματικής αλλαγής και άλλων περιβαλλοντικών ζητημάτων.    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/synenteyksi-me-tin-antiproedro-viosimotitas-ton-Melia-Hotels-me-aformi-tin-pagkosmia-protia/3771949/,Συνέντευξη με την αντιπρόεδρο Βιωσιμότητας των Melia Hotels με αφορμή την παγκόσμια πρωτιά,2023-05-12T13:18:00+03:00,newsit.gr,"NewsIT Μεγαλες Επιχειρησεις Συνεντευξη με την αντιπροεδρο Βιωσιμοτητας των Melia Hotels με αφορμη την παγκοσμια πρωτια Η Lourdes Ripoll, Vice President of Sustainability (Αντιπρόεδρος Βιωσιμότητας) της ισπανικής αλυσίδας Meliá Hotels International, μιλά στο newsit.gr για τη σημασία της βιωσιμότητας στα ξενοδοχεία. Η συνέντευξη έγινε με αφορμή την Παγκόσμια Αξιολόγηση Εταιρικής Βιωσιμότητας της Standard & Poor’s που κατέταξε για μια ακόμα χρονιά τη Meliá ως την πιο βιώσιμη εταιρεία στον κόσμο για το 2022, στην κατηγορία Ξενοδοχεία, Θέρετρα και Κρουαζιέρες.  Στην Ελλάδα υπάρχουν αυτή τη στιγμή τέσσερα ξενοδοχεία του ομίλου Meliá Hotels International. Δύο σε Ρόδο και δύο στην Κρήτη. Η πρόσφατη αξιολόγηση της Standard & Poor΄s που κατατάσσει την Melia International Hotels στην κορυφή των βιώσιμων εταιρειών για το 2022 τι σημαίνει για εσάς;  Στη Meliá Hotels International αντιλαμβανόμαστε πλήρως τη σημασία της βιωσιμότητας και έχουμε επιδείξει δέσμευση στον τομέα αυτόν για περισσότερο από μια δεκαετία. Η βιώσιμη διαχείριση αποτελεί προτεραιότητα για εμάς και αναπόσπαστο μέρος της στρατηγικής μας. Με την πάροδο του χρόνου η σημασία αυτής της προσέγγισης έχει αυξηθεί ακόμα περισσότερο, καθώς από το 2012, έχουμε πραγματοποιήσει σημαντική πρόοδο με την ενσωμάτωση της περιβαλλοντικής και κοινωνικής βιωσιμότητας στα διαδοχικά στρατηγικά σχέδια της εταιρείας. Έκτοτε, έχουμε εξελιχθεί προς ένα επιχειρηματικό μοντέλο που έχει ενσωματώσει τη βιωσιμότητα ως βασικό μοχλό για την προώθηση του μετασχηματισμού της δραστηριότητάς μας. Αυτό έχει θέσει μεσοπρόθεσμους και μακροπρόθεσμους στόχους για εμάς. Σε αυτό το πλαίσιο, η εταιρεία μας επιδιώκει να αποτελέσει ένα σημείο αναφοράς στη διαχείριση ξενοδοχείων βασισμένο στις αρχές της βιωσιμότητας. Το 2018, συμμετείχαμε στην αξιολόγηση εταιρικής βιωσιμότητας της S&P Global, κατακτώντας τη δεύτερη θέση. Από τότε, η επίτευξη των κριτηρίων ESG είναι κεντρικός στόχος μας και έχουμε καταφέρει να βρεθούμε στην πρώτη θέση τόσο το 2020, όπως και το 2023. Η υποβολή μας στον έλεγχο ενός φορέα τόσο σημαντικού όπως η S&P Global αποτέλεσε μια πρόκληση για εμάς. Έκτοτε, είμαστε πλέον μέλος μιας ομάδας ορόσημου στον κλάδο τουρισμού. Η εξωτερική αναγνώριση ότι είμαστε η πιο βιώσιμη ξενοδοχειακή εταιρεία της χρονιάς είναι ένα πολύ θετικό ερέθισμα που μας δείχνει ότι βρισκόμαστε στο σωστό δρόμο. Πέρα από τον θετικό αντίκτυπο που έχει στα μέσα ενημέρωσης και τη φήμη μας, μας επιτρέπει να συνεχίσουμε να βελτιώνουμε την εταιρεία μας και να θέτουμε νέες προκλήσεις. Η βιωσιμότητα είναι ένας μακρύς δρόμος στον οποίο υπάρχουν πάντα επιλογές για βελτίωση, ιδίως σε ένα πλαίσιο δυναμικό, απαιτητικό και με όλο και πιο αυστηρούς κανονισμούς. Είναι, όμως, και ένας οριζόντιος μοχλός διαχείρισης που μας βοηθά να επιτυγχάνουμε τους στόχους μας.  Ποιες είναι οι σημαντικότερες ενέργειες Εταιρικής Κοινωνικής Ευθύνης (ΕΚΕ) που υλοποιήσατε προς την κατεύθυνση της βιώσιμης ανάπτυξης και ποιοι οι στόχοι που θέτετε για τα επόμενα χρόνια; Μία από τις κύριες προκλήσεις είναι να σημειώσουμε πρόοδο στη μείωση χρήσης ανθρακούχων καυσίμων και εκπομπών άνθρακα, όπως έχουμε επισημάνει και στη στρατηγική μας εστίαση. Έχουμε θέσει στόχους για τη μείωση του αποτυπώματος άνθρακα σε όλο το χαρτοφυλάκιό μας από το 2021, με την υποστήριξη επιστημονικών κριτηρίων (SBTi) έως το 2025 (29,4%) και το 2035 (71,4%) έναντι του 2018, προκειμένου να βοηθήσουμε στην πρόληψη της αύξησης της θερμοκρασίας του πλανήτη κατά περισσότερο από 1,5 βαθμούς Κελσίου. Επιπλέον, το 2022 πραγματοποιήσαμε την ανάλυση για την ευθυγράμμιση με τις απαιτήσεις της Ευρωπαϊκής Περιβαλλοντικής Ταξινόμησης. Το έτος 2022 σηματοδοτεί μια σημαντική χρονιά για εμάς, καθώς άνοιξε το ξενοδοχείο Gran Meliá Villa le Blanc στις Βαλεαρίδες Νήσους και συγκεκριμένα στη Μινόρκα της Ισπανίας, η οποία έχει ανακηρυχθεί από την UNESCO ως Καταφύγιο της Βιόσφαιρας. Αυτό το ξενοδοχείο αποτελεί το πρώτο μας πρωτότυπο ξενοδοχείο μηδενικών εκπομπών στα πεδία της βιωσιμότητας και της οικολογικής αποδοτικότητας. Μετά από πολλά χρόνια εμπειρίας στον τομέα της βιωσιμότητας, επιλέξαμε και εφαρμόσαμε πολλές τεχνολογίες και πρακτικές για τη μείωση της περιβαλλοντικής μας επίδρασης. Μεταξύ άλλων, εφαρμόσαμε κριτήρια βιωσιμότητας στην αποκατάσταση της περιοχής, παράγουμε βιομάζα, χρησιμοποιούμε γεωθερμική ενέργεια και ηλιακούς συλλέκτες, και παρέχουμε πράσινη ενέργεια στο ξενοδοχείο. Αναβαθμίσαμε το σύστημα αυτοδιάγνωσης των ανθρωπίνων δικαιωμάτων και, φυσικά, συνεχίζουμε να επενδύουμε στα συστήματα διαχείρισης της ενεργειακής μας απόδοσης. Θέσαμε, όμως, και νέες προκλήσεις, όπως για παράδειγμα να θέσουμε τα θεμέλια για την εδραίωση του επιχειρηματικού μας μοντέλου το 2023. Για τον σκοπό αυτό, εργαζόμαστε σε διάφορους τομείς, συμπεριλαμβανομένης της επιτάχυνσης της ικανότητάς μας να προσαρμοζόμαστε στις κανονιστικές απαιτήσεις και της επέκτασής τους σε όλους τους επηρεαζόμενους τομείς διαχείρισης. Συνεχίζουμε επίσης να εργαζόμαστε σε διαδικασίες συλλογής δεδομένων, ώστε να ανταποκριθούμε καλύτερα στην περιβαλλοντική ταξινόμηση. Μεταξύ άλλων, προετοιμαζόμαστε ώστε να είμαστε στις καλύτερες συνθήκες για να εφαρμόσουμε τα νέα ευρωπαϊκά πρότυπα υποβολής εκθέσεων βιωσιμότητας, ανταποκρινόμενοι στις νέες απαιτήσεις της οδηγίας σχετικά με την εταιρική πληροφόρηση για τη βιωσιμότητα. Σε αυτή την πορεία, θέλουμε να εμπλέξουμε τα κύρια ενδιαφερόμενα μέρη μας, όπως τους ιδιοκτήτες, τους εταίρους, τους προμηθευτές και τους πελάτες, καθώς και τους ίδιους τους εργαζομένους μας.  Εκτιμάτε ότι ο κλάδος της φιλοξενίας έχει συνειδητοποιήσει την αξία της αειφορίας και πώς εκδηλώνεται στην πράξη; Αυτό είναι ένα πολύ ενδιαφέρον θέμα. Σε γενικές γραμμές, ο κλάδος έχει επίγνωση της σημασίας της βιωσιμότητας, αλλά ακόμη χρειάζεται να διανύσει πολύ δρόμο. Στην περίπτωσή μας, η βιωσιμότητα αποτελεί κρίσιμο ζήτημα, δεδομένου ότι η Meliá, ως εισηγμένη εταιρεία, έχει την ευθύνη να αναλαμβάνει τη διαχείριση της επιχείρησής της με βιώσιμο τρόπο. Το γεγονός αυτό επιβάλλει ένα υψηλότερο επίπεδο διαφάνειας, ιδίως σε έναν τομέα όπου τα κριτήρια ESG αρχίζουν να καθορίζουν τις κατευθυντήριες γραμμές. Εξάλλου, η τουριστική βιομηχανία πρέπει αφενός να έχει επίγνωση της ευθύνης της να προστατεύει τους προορισμούς και αφετέρου να συμβάλλει στην κοινωνική και οικονομική ανάπτυξή τους. Για να επιτευχθεί αυτό, είναι σημαντικό να διατηρηθεί αυστηρότητα στις βιώσιμες πρακτικές που προωθεί ο κλάδος, διότι είναι απαραίτητο να αποστασιοποιηθεί από το λεγόμενο “greenwashing”. Στη Meliá δίνουμε μεγάλη έμφαση στη διαχείριση για να εξασφαλίσουμε ότι η εξωτερική προβολή είναι σταθερή, συνεπής και αξιόπιστη, καθώς η βιωσιμότητα πρέπει να μεταδίδεται από μέσα προς τα έξω. Η βιώσιμη λειτουργία και ανάπτυξη μιας ξενοδοχειακής μονάδας αποτελεί κριτήριο επιλογής για τους πελάτες; Είναι γεγονός ότι οι πελάτες γίνονται όλο και πιο συνειδητοποιημένοι και προσεκτικοί στις καθημερινές καταναλωτικές τους συνήθειες. Πτυχές όπως η καταπολέμηση του πλαστικού, η ανακύκλωση, η ηλεκτροκίνηση της κινητικότητας και άλλες, είναι σημαντικά στοιχεία της καθημερινότητας. Αυτό είναι θετικό και απαιτεί από εμάς να ενσωματώσουμε βιώσιμα χαρακτηριστικά στην πρότασή μας για να τη φέρουμε πιο κοντά στον πελάτη. Παρόλα αυτά, κατά την άποψή μου, η βιωσιμότητα δεν είναι ακόμα ο κρίσιμος παράγοντας για τον τουρισμό B2C. Για αυτόν τον τύπο πελάτη, τα βασικά κριτήρια επιλογής εξακολουθούν να είναι στοιχεία όπως η τοποθεσία, η τιμή και η συνδεσιμότητα. Αυτό δε σημαίνει ότι η βιωσιμότητα δεν είναι σημαντική για τον πελάτη, απλά δεν αποτελεί ακόμα τον παράγοντα που καθορίζει την επιλογή του. Όσον αφορά την αντίληψη της βιωσιμότητας ως κριτήριο επιλογής για επιχειρηματικούς ή Β2Β πελάτες, η προσέγγιση διαφέρει, καθώς σε αυτές τις περιπτώσεις η έλλειψη αποδεδειγμένων επιπέδων βιωσιμότητας αποτελεί, σε όλο και περισσότερες περιπτώσεις, άμεσο κριτήριο αποκλεισμού. Η Meliá έχει αντιληφθεί αυτή την τάση πιο έντονα τα τελευταία χρόνια. Οι εταιρείες επιθυμούν να επιλέγουν προμηθευτές με συγκεκριμένη δέσμευση και επίπεδο βιωσιμότητας για να ευθυγραμμίσουν τη δική τους αλυσίδα αξίας και είναι απαιτητικές στο θέμα αυτό. Όπως και εμείς εφαρμόζουμε κριτήρια ESG για την επιλογή των προμηθευτών μας, άλλες εταιρείες μας αξιολογούν με τον ίδιο τρόπο για να μας επιλέξουν ως προμηθευτές τους. Σε κάθε περίπτωση, όπως ανέφερα και προηγουμένως, αυτή η προσέγγιση απαιτεί συνεχή βελτίωση και είναι ένας μακρύς δρόμος προς τον στόχο. Ποια θεωρείτε ότι είναι τα χαρακτηριστικά ενός βιώσιμου – πράσινου ξενοδοχείου; Υπάρχει η αντίληψη ότι ένα ξενοδοχείο είναι βιώσιμο λόγω της περιβαλλοντικής του δέσμευσης. Ωστόσο, ένα βιώσιμο ξενοδοχείο αντιστοιχεί σε κάτι περισσότερο από αυτό. Πρόκειται για ένα επιχειρηματικό περιβάλλον με ένα σύστημα διαχείρισης που βασίζεται στην υπευθυνότητα και είναι κατανοητό από μια ολιστική προσέγγιση. Συνήθως, πολλές από τις βασικές πτυχές ενός βιώσιμου ξενοδοχείου δεν είναι ορατές στον πελάτη. Η αειφορία πρέπει να ενσωματωθεί στον τρόπο λειτουργίας του ξενοδοχείου. Εκτός από την περιβαλλοντική διάσταση, είναι εξίσου σημαντικές η κοινωνική διάσταση και η διακυβέρνηση. Η περιβαλλοντική διάσταση είναι αυτή που συνήθως προβάλλεται προς τον πελάτη, μέσω της ανακύκλωσης, της ενεργειακής απόδοσης, των συστημάτων μείωσης της κατανάλωσης νερού, των εναλλακτικών λύσεων ηλεκτροκίνησης και των συστημάτων ανανεώσιμων πηγών ενέργειας, όπως οι ηλιακοί συλλέκτες, καθώς και μέσω περιβαλλοντικών δραστηριοτήτων καθαρισμού. Η ενσωμάτωση στοιχείων του προορισμού στην πρότασή του είναι ένας πολύ ενδιαφέρων παράγοντας. Η τοπική κουλτούρα, οι παραδόσεις, η γαστρονομία, μεταξύ άλλων, μπορούν να ενσωματωθούν στη διακόσμηση, την αισθητική και την προσφορά εστίασης. Είναι εξίσου σημαντικό να διευρύνουμε την έννοια στους ανθρώπους. Ένα ξενοδοχείο που συμπεριφέρεται καλά στο προσωπικό του, που του προσφέρει ευκαιρίες ανάπτυξης, που τονώνει την οικονομική και κοινωνική ζωή της περιοχής στην οποία δραστηριοποιείται, που σέβεται τα δικαιώματα των ανθρώπων, που φροντίζει το εργασιακό περιβάλλον και προστατεύει την υγεία και την ασφάλεια των ανθρώπων, που διαχειρίζεται με ηθικά κριτήρια, είναι παράγοντες για να θεωρηθεί βιώσιμο και κοινωνικά υπεύθυνο. Το brand Melia είναι ένα παγκοσμίως αναγνωρίσιμο σήμα στον ξενοδοχειακό κλάδο με παρουσία και στην Ελλάδα. Πόσο σημαντική είναι η αγορά της Ελλάδας για τον όμιλο; Από τη στιγμή που χτίσαμε την έδρα μας στη Μαγιόρκα, η Μεσόγειος αποτελεί στρατηγική περιοχή για την εταιρεία μας, με παρουσία σε χώρες όπως η Ισπανία, η Ιταλία, η Κροατία, η Ελλάδα, η Αλβανία, η Μάλτα και το Μαυροβούνιο. Έχουμε συνολικά περισσότερα από 180 ξενοδοχεία και διατηρούμε μια ισχυρή δέσμευση για ανάπτυξη. Η Ελλάδα είναι αδιαμφισβήτητα ένας από τους πιο δημοφιλείς προορισμούς στην Ευρώπη, με μια ανθεκτική τουριστική βιομηχανία που ανακάμπτει μετά την πανδημία. Η χώρα αποτελεί το ιδανικό περιβάλλον για να αναπτύξουμε το όραμά μας για την υπεύθυνη φιλοξενία, καθώς θέλουμε να δημιουργήσουμε ξενοδοχεία που θα συνδέουν τους επισκέπτες με τις ρίζες του προορισμού, τον πολιτισμό και τον τρόπο ζωής του. Αυτός είναι ο στόχος μας και η Ελλάδα αποτελεί μια προτεραιότητα για εμάς στην ανάπτυξη αυτής της προσέγγισης, καθώς πιστεύουμε ότι μπορούμε να προσφέρουμε πρόσθετη αξία με την τεχνογνωσία μας, το αναγνωρισμένο brand μας και την προσέγγισή μας προς έναν πιο βιώσιμο τουρισμό. Επικαλούμενη την εμπειρία που έχει αποκομίσει η Melia International από τη δραστηριότητά της στην παγκόσμια αγορά, ποιες είναι οι χώρες με τη μεγαλύτερη εκπαίδευση σε θέματα βιωσιμότητας; Πώς θα χαρακτηρίζατε τους Έλληνες σ’ αυτό το θέμα; Η απάντηση σε αυτό το ερώτημα είναι πολύπλοκη, δεδομένου ότι υπάρχουν μελέτες με διαφορετικά κριτήρια. Δεν θα ήταν δίκαιο, ούτε είναι στο χέρι μου, να κάνω μια κατάταξη σε αυτό το σημείο. Ωστόσο, μία σαφής τάση είναι ότι οι πελάτες γίνονται όλο και πιο ευαίσθητοι και απαιτητικοί, ανεξαρτήτως εθνικότητας, στον τομέα αυτόν. Όσον αφορά την αντίληψή μου για τους Έλληνες, έχουν έναν ανοιχτό και ιδιαίτερο χαρακτήρα που αντικατοπτρίζει την πολυπολιτισμική τους κληρονομιά και τη σχέση τους με τη θάλασσα. Είναι ένας φιλόξενος, παθιασμένος λαός που εκπέμπει μεσογειακή αύρα, όπως και οι Ισπανοί. Στην πραγματικότητα, είναι το λίκνο του ευρωπαϊκού πολιτισμού, διαθέτοντας αξιοζήλευτη παράδοση, γαστρονομία, ιστορία και κληρονομιά. Η γνώση και η κατανόηση της ιστορικής, πολιτιστικής και φυσικής κληρονομιάς είναι το πρώτο βήμα για τη φροντίδα και την προστασία της, ειδικά όταν αποτελεί μέρος της τουριστικής έλξης του προορισμού. Η χώρα είναι πλούσια από αμέτρητα νησιά με πατροπαράδοτες μορφές αρχιτεκτονικής μέχρι μαγευτικές ακτές και βουνά. Η γνώση και η κατανόηση της ιστορικής, πολιτιστικής και φυσικής κληρονομιάς είναι το πρώτο βήμα για τη φροντίδα και την προστασία της, ειδικά όταν αποτελεί μέρος της τουριστικής έλξης του προορισμού. Φυσικά, στη συνέχεια, υπάρχει η προσωπική δέσμευση του καθενός για τη διατήρηση και προστασία αυτής της κληρονομιάς. Περιγράψτε μας τα χαρακτηριστικά των ξενοδοχείων που λειτουργούν υπό τη διοίκηση της Melia στην Ελλάδα και τα οποία τα καθιστούν ανταγωνιστικά έναντι των ομοειδών τους; Στην Ελλάδα υπάρχουν αυτή τη στιγμή τέσσερα ξενοδοχεία του ομίλου Meliá Hotels International. Στη Ρόδο έχουμε το Meliá Athens και το Sol Cosmopolitan, ενώ στην Κρήτη υπάρχουν το Sol Marina Beach και το Blue Sea Beach Affiliated by Meliá. Η Meliá Hotels International είναι ένας από τους κορυφαίους ομίλους παγκοσμίως στον τομέα της φιλοξενίας αναψυχής, καθώς το 60% του παγκόσμιου χαρτοφυλακίου δωματίων της βρίσκεται στον ξενοδοχειακό κλάδο. Αυτό της δίνει ένα σημαντικό ανταγωνιστικό πλεονέκτημα στην ελληνική αγορά. Η πρόταση αξίας μας βασίζεται κυρίως στο ξενοδοχειακό brand μας, έχοντας ισχυρή εμπειρία στον τομέα του τρόπου ζωής και της αναψυχής. Επίσης, διαθέτει ένα πλήρως ψηφιοποιημένο κανάλι διανομής με περισσότερους από 14 εκατομμύρια πιστούς πελάτες. Επιπλέον, η εταιρεία έχει αξιολογηθεί σε περισσότερα από 65 χρόνια εμπειρίας και έχει εκτεταμένη τεχνογνωσία στον τομέα της φιλοξενίας. Τέλος, η δέσμευση της στη βιωσιμότητα την έχει καταστήσει δημόσια αναγνωρισμένη ως την πιο βιώσιμη ξενοδοχειακή εταιρεία στον κόσμο, σύμφωνα με την κατάταξη S&P Global ESG. Εστιάζοντας στην ελληνική αγορά πείτε μας τα σχέδια της Melia International για την επόμενη μέρα. Πόσα ξενοδοχεία σχεδιάζετε να αναπτύξετε και σε ποια μέρη θα δώσετε μεγαλύτερη προτεραιότητα; Για εμάς, η Ελλάδα διαθέτει πολλούς ενδιαφέροντες προορισμούς. Σε ό,τι αφορά τις πόλεις, η Αθήνα και η Θεσσαλονίκη αποτελούν ελκυστικοί προορισμοί, ενώ όσον αφορά τα θέρετρα και την αναψυχή, επικεντρωνόμαστε στην εξέταση ορισμένων ευκαιριών σε κύρια νησιά, όπως η Κρήτη, η Κως, η Ρόδος, η Κέρκυρα, η Μύκονος και η Σαντορίνη.   ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Emirates-rekor-kerdon-to-2022-megali-ayksisi-sta-taksidia-pagkosmios/3771931/,Emirates: Ρεκόρ κερδών το 2022 – Μεγάλη αύξηση στα ταξίδια παγκοσμίως,2023-05-12T12:58:42+03:00,newsit.gr,"NewsIT Μεγαλες Επιχειρησεις Ρεκορ κερδων το 2022 για την Emirates - Μεγαλη αυξηση στα ταξιδια παγκοσμιως Εκρηκτική άνοδο της τάξης του 81%, λόγω της ισχυρής αύξησης της ζήτηση των επιβατών για ταξίδια παγκοσμίως μετά την άρση σχεδόν όλων των ταξιδιωτικών περιορισμών, πέτυχε το 2022 ο όμιλος Emirates, καταγράφοντας την πιο κερδοφόρα χρονιά στην ιστορία του, με κέρδη ύψους 10,6 δισ. AED (2,9 δισ. δολάρια ΗΠΑ). Σύμφωνα με τον απολογισμό του 2022, ο όμιλος Emirates κατέγραψε έσοδα ύψους 119,8 δισ. AED (32,6 δισ. δολάρια ΗΠΑ. Το οικονομικό έτος κλείνει με ιστορικό ρεκόρ σε ταμειακό υπόλοιπο ύψους 42,5 δισ. AED (11,6 δισ. δολάρια ΗΠΑ).  Όσον αφορά τη μερισματική πολιτική, ο όμιλος έχει ανακοινώσει την καταβολή μερίσματος ύψους 4,5 δισ. AED (1,2 δισ. δολάρια ΗΠΑ) στην επενδυτική εταιρεία ICD (Investment Corporation of Dubai). Ο πρόεδρος αποδίδει τις επιδόσεις – ρεκόρ του ομίλου και τη επιτυχημένη στρατηγική του στην ηγεσία της Αυτού Υψηλότητας Σεϊχη Mohammed bin Rashid Al Maktoum, καθώς και στις προοδευτικές πολιτικές του Ντουμπάι.   Στο πλαίσιο της στρατηγικής ανάπτυξης, ο όμιλος προχώρησε σε επέκταση των δραστηριοτήτων στη Ζανζιβάρη της Τανζανίας, νέες λειτουργίες εμπορευματικών μεταφορών στη Γερμανία και τον Καναδά και απόκτηση της πλήρους ιδιοκτησίας των υπηρεσιών εξυπηρέτησης εδάφους στη Βραζιλία.   ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/ayra-to-ergostasio-fysikou-metallikou-nerou-tis-Coca-Cola-tria-epsilon-kai-oi-nees-viosimes-ependyseis/3771075/,Αύρα: Το εργοστάσιο φυσικού μεταλλικού νερού της Coca Cola Τρία Έψιλον και οι νέες βιώσιμες επενδύσεις,2023-05-11T13:02:16+03:00,newsit.gr,"NewsIT Μεγαλες Επιχειρησεις Αυρα: Το εργοστασιο φυσικου μεταλλικου νερου της Coca Cola Τρια Εψιλον και οι νεες βιωσιμες επενδυσεις Το όραμά της για μηδενικές εκπομπές διοξειδίου του άνθρακα στη μονάδα παραγωγής του φυσικού μεταλλικού νερού Αύρα με στόχο το 2025, ανακοίνωσε η Coca-Cola Τρία Έψιλον στο πλαίσιο εκδήλωσης που υλοποιήθηκε στις 10 Μαΐου στο Αίγιο. Το εργοστάσιο της Coca Cola Τρία Έψιλον στο Αίγιο είναι μία μονάδα πρότυπο βιωσιμότητας και καινοτομίας. Η μετατροπή του σε ένα κλιματικά ουδέτερο εργοστάσιο αποτελεί το επόμενο βήμα στη βιώσιμη ανάπτυξη του εργοστασίου, στο πλαίσιο της στρατηγικής της εταιρείας για μηδενικές εκπομπές διοξειδίου του άνθρακα σε ολόκληρη την αλυσίδα αξίας της, μέχρι το 2040.  Παράλληλα, παρουσιάστηκε η νέα συσκευασία του φυσικού μεταλλικού νερού ΑΥΡΑ της Coca Cola Τρία Έψιλον με μη αποσπώμενο καπάκι, που θα κυκλοφορήσει στην αγορά στο τέλος του μήνα. Με τον τρόπο αυτό, η εταιρεία εφαρμόζει την Ευρωπαϊκή Οδηγία και τη σχετική ελληνική νομοθεσία νωρίτερα από το προβλεπόμενο χρονικό πλαίσιο, συμβάλλοντας, ώστε περισσότερα από 250 εκατομμύρια καπάκια να μπορούν να συλλεχθούν και να ανακυκλωθούν. Να σημειωθεί, ότι το εργοστάσιο φυσικού μεταλλικού νερού ΑΥΡΑ έχει λάβει Platimun διάκριση AWS για τη σωστή διαχείριση υδάτινων πόρων. Χρησιμοποιεί ηλεκτρική ενέργεια από 100% ανανεώσιμες πηγές και μειώνει διαρκώς τον δείκτη κατανάλωσης ενέργειας. Από το 2016 έχει μειώσει το πλαστικό που χρησιμοποιεί για την παραγωγή των προϊόντων του, 23% κατά μέσο όρο.  Παράλληλα, είναι ένα εργοστάσιο μηδενικών απορριμμάτων καθώς ανακυκλώνει και αξιοποιεί το 100% των απορριμμάτων του. Oι βιώσιμες πρακτικές του, το κατατάσσουν 2ο σε δείκτες χρήσης νερού και ενέργειας ανάμεσα σε όλα τα εργοστάσια νερού στις 29 χώρες που δραστηριοποιείται ο Όμιλος Coca-Cola HBC.   Η Μαρία Αναργύρου – Νίκολιτς, Γενική Διευθύντρια της Coca-Cola Τρία Έψιλον για Ελλάδα & Κύπρο, δήλωσε: «Είμαστε ιδιαίτερα υπερήφανοι που ανακοινώνουμε τον στόχο του εργοστασίου να γίνει κλιματικά ουδέτερο μέχρι το 2025, ενώ παρουσιάζουμε ταυτόχρονα και τη νέα πιο βιώσιμη συσκευασία με μη αποσπώμενο καπάκι. Είναι μία στιγμή ορόσημο για την εταιρεία μας και για την στρατηγική μας για μηδενικές εκπομπές διοξειδίου του άνθρακά μέχρι το 2040, με όραμα έναν καλύτερο κόσμο για όλους». Ο Γιώργος Χαντουμάκος, Διευθυντής Εφοδιαστικής Αλυσίδας της Coca-Cola Τρία Έψιλον για Ελλάδα & Κύπρο, δήλωσε: «Το εργοστάσιο του Φυσικού Μεταλλικού Νερού ΑΥΡΑ αποδεικνύει στην πράξη τις προσπάθειές μας να μειώνουμε διαρκώς το περιβαλλοντικό μας αποτύπωμα και να έχουμε μία αειφόρο και ανθεκτική εφοδιαστική αλυσίδα».  Σχετικά με το εργοστάσιο του Αιγίου της Coca-Cola Τρία Έψιλον, όπου από το 1989 εμφιαλώνεται το Φυσικό Μεταλλικό Νερό ΑΥΡΑ, αποτελεί μία από τις μεγαλύτερες και πιο σύγχρονες βιομηχανίες της περιοχής. Στηρίζει την ανάπτυξη της τοπικής οικονομίας μέσα από δεκάδες θέσεις εργασίας και συνεργασίες με τοπικούς προμηθευτές πρώτων υλών, αφήνοντας συνολικά ένα σημαντικό αποτύπωμα. Συνολικά, από το 2017 και μέχρι το 2025 θα έχουν επενδυθεί 17 εκατομμύρια ευρώ για την αναβάθμιση του εργοστασίου και τη μετατροπή του σε ένα εργοστάσιο ουδέτερου ανθρακικού αποτυπώματος.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Aegean-vazei-psila-ton-pixi-dimiourgei-ypersygxrono-kentro-ekpaideysis-piloton-kai-pliromatos-kampinas/3771014/,Aegean: Βάζει ψηλά τον πήχη – Δημιουργεί υπερσύγχρονο Κέντρο Εκπαίδευσης πιλότων και πληρώματος καμπίνας,2023-05-11T12:09:52+03:00,newsit.gr,"NewsIT Μεγαλες Επιχειρησεις Βαζει ψηλα τον πηχη η Aegean: Δημιουργει υπερσυγχρονο Κεντρο Εκπαιδευσης πιλοτων και πληρωματος καμπινας - Οι προδιαγραφες Θέμα χρόνου, η δημιουργία του πρώτου Κέντρου Προσομοιωτών Πτήσεων και Εκπαίδευσης Πληρωμάτων στην Ελλάδα, με υπερσύγχρονο εξοπλισμό, από την Aegean, καθώς τον ερχόμενο Σεπτέμβριο παραλαμβάνει τους δύο πρώτους προσομοιωτές. Με την νέα επένδυση της Aegean με το πρώτο Κέντρο Προσομοιωτών Πτήσεων και Εκπαίδευσης Πληρωμάτων, δημιουργείται ο πιο σύγχρονος κόμβος αεροπορικής εκπαίδευσης στην Νοτιοανατολική Ευρώπη, τοποθετώντας την Ελλάδα στο επίκεντρο του κλάδου αερομεταφορών.  «Η Ελλάδα εισέρχεται σε νέα φάση, καθώς σταδιακά θα αποτελέσει εκκολαπτήριο στελεχών για την εταιρεία και τη χώρα, εκπαιδεύοντας του πιλότους και τους μηχανικούς του μέλλοντος» ανέφερε ο Δημήτρης Γερογιάννης διευθύνων σύμβουλος της Aegean, από τη Μαδρίτη, όπου εκπρόσωποι του Τύπου είχαν την ευκαιρία να δουν από κοντά το αντίστοιχο Κέντρο Προσομοιωτών Πτήσεων και Εκπαίδευσης Πληρωμάτων, που λειτουργεί από την CAE, συνεργάτη της Aegean. Το Κέντρο Προσομοιωτών Πτήσεων και Εκπαίδευσης Πληρωμάτων δημιουργείται για πρώτη φορά στην Ελλάδα με σύμπραξη (joint venture) της Aegean και της καναδικής CAE, ηγέτιδας στον κλάδο της αεροπορικής εκπαίδευσης για πιλότους και πληρώματα καμπίνας, με κύκλο εργασιών, που φτάνει τα 3,5 δισ. δολάρια το 2022. Τη συνεργασία τους ανακοίνωσαν οι δύο πλευρές το Μάρτιο του 2023.    Η εκπαίδευση πιλότων και πληρώματος καμπίνας, αποτελεί θέμα ύψιστης σημασίας για την Aegean. Προς αυτή την κατεύθυνση, το επενδυτικό πρόγραμμα 140 εκατ. ευρώ, που έχει ανακοινώσει για τη δημιουργία του πρώτου Σύγχρονου Οικοσυστήματος Υπηρεσιών Υποστήριξης για την αερομεταφορά στην Ελλάδα, περιλαμβάνει και τη δημιουργία του πρώτου σύγχρονου κέντρου εκπαίδευσης με προσομοιωτές πτήσης υψηλής τεχνολογίας.    Σύμφωνα με το σχεδιασμό, το Κέντρο Προσομοιωτών Πτήσεων και Εκπαίδευσης Πληρωμάτων θα διαθέτει τέσσερις προσομοιωτές πτήσης, συμπεριλαμβανομένων δύο Airbus A320, ενός Boeing 737NG και ενός ATR 72-600, καθώς και εξοπλισμό εκπαίδευσης των πληρωμάτων καμπίνας, ενώ προβλέπει την εγκατάσταση τριών επιπλέον προσομοιωτών. Στην πλήρη του ανάπτυξη, το κέντρο θα είναι σε θέση να εκπαιδεύει έως και 3.500 πιλότους τον χρόνο (42.000 ώρες εκπαίδευσης πιλότων) και περισσότερους από 10.500 εργαζόμενους ως πλήρωμα καμπίνας.  Εκπρόσωποι του Τύπου είχαν την ευκαιρία να επισκεφθούν το Κέντρο Προσομοιωτών Πτήσεων και Εκπαίδευσης Πληρωμάτων που λειτουργεί η CAE στη Μαδρίτη. Ήταν μια εξαιρετική εμπειρία, διαπιστώνοντας από κοντά το είδος των εγκαταστάσεων και την εμπειρία που μπορούν να αναμένουν οι πιλότοι που θα εκπαιδεύονται στο Κέντρο Εκπαίδευσης Aegean, όταν θα τεθεί σε λειτουργία Σε ιδανική τοποθεσία, 10 λεπτά από το αεροδρόμιο Barajas της Μαδρίτης, το CAE Madrid εκπαιδεύει περισσότερους από 5.000 πιλότους και περισσότερα από 15.000 άτομα πληρώματος καμπίνας ετησίως. Συνολικά, παρέχει περισσότερες από 50.000 ώρες εκπαίδευσης προσομοιωτών ετησίως, ενώ φιλοξενεί 11 προσομοιωτές πλήρους πτήσης για τους ακόλουθους τύπους αεροσκαφών: A320, A330, A340, A350, DASH8 Q-300, CRJ200/900/1000, ATR72-600 και B787.   Επιπλέον, υπάρχουν 3 συσκευές APT για τα A320, A330 και A340, καθώς και μία IPT για τα αεροσκάφη CRJ200 και CRJ900, μία για DASH8 και μία για B787. Όσον αφορά την εκπαίδευση του πληρώματος καμπίνας, υπάρχουν υποδομές τόσο για τον τύπο αεροσκάφους Α340 όσο και για το Α320, καθώς και, δύο χώροι κατάσβεσης φωτιάς και ένας καπνού. Διατίθενται, επίσης, 20 αίθουσες διδασκαλίας, πλήρως εξοπλισμένες με ψηφιακούς πίνακες και προβολείς, καθώς και 22 αίθουσες ενημέρωσης για τους προσομοιωτές. Επίσης το κέντρο της CAE στη Madrid στεγάζει ένα εστιατόριο, ερμάρια και χώρους αποσκευών, δωρεάν χώρο στάθμευσης και αίθουσα προσευχής πολλαπλών θρησκειών που διατίθεται κατόπιν αιτήματος του πελάτη. Η επένδυση για τη δημιουργία του πρώτου Κέντρου Προσομοιωτών Πτήσεων και Εκπαίδευσης Πληρωμάτων στην Ελλάδα από την Aegean σε συνεργασία με την CAE, στην ωρίμανσή της, πρόκειται να δημιουργήσει έως 500 νέες άμεσες και συνολικά περισσότερες από 1.100 νέες άμεσες και έμμεσες θέσεις εργασίας υψηλής ειδίκευσης σε διάστημα πέντε έως επτά ετών. Το κέντρο θα βρίσκεται στην Αθήνα και θα αποτελεί μέρος της νέας τεχνικής βάσης 85.000 m2 της AEGEAN στον Διεθνή Αερολιμένα Αθηνών. Θα εκτείνεται σε 2.800 m2 και θα έχει χωρητικότητα έως και επτά προσομοιωτές πλήρους πτήσης και εξοπλισμό εκπαίδευσης πληρώματος καμπίνας/εξειδικευμένες εγκαταστάσεις για τη διενέργεια ειδικών ασκήσεων εκπαίδευσης των πληρωμάτων καμπίνας Το κέντρο έχει προγραμματιστεί να ξεκινήσει τη λειτουργία του πριν από το τέλος του 2023.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Intrakat-aleksandros-eksarxou-etos-orosimo-to-2022-se-5-pylones-i-stratigiki-anaptyksis/3770916/,"Intrakat – Αλέξανδρος Εξάρχου: Έτος ορόσημο το 2022, σε 5 πυλώνες η στρατηγική ανάπτυξης",2023-05-11T10:43:44+03:00,newsit.gr,"NewsIT Μεγαλες Επιχειρησεις Intrakat – Αλεξανδρος Εξαρχου: Ετος οροσημο το 2022, σε 5 πυλωνες η στρατηγικη αναπτυξης Έτος ορόσημο για την Intrakat, το οποίο σημαδεύτηκε από την είσοδο νέων μετόχων στο μετοχικό της κεφάλαιο, χαρακτήρισε η διοίκηση της εταιρείας το 2022, στο πλαίσιο της ετήσιας ενημέρωσης αναλυτών για τα αποτελέσματα της προηγούμενης χρήσης. Η παρουσίαση έγινε από τον Αλέξανδρο Εξάρχου, αντιπρόεδρο Δ.Σ. και διευθύνοντα σύμβουλο και τον Περικλή Λόντο, οικονομικό διευθυντή. Ο κ. Εξάρχου ανέλυσε την στρατηγική της εταιρίας, η οποία εστιάζει σε 5 βασικούς πυλώνες: κατασκευές, περιβάλλον, ανανεώσιμες πηγές ενέργειας, ΣΔΙΤ και παραχωρήσεις, καθώς και αξιοποίηση ακινήτων. Η στρατηγική της Intrakat, μέσω της ενίσχυσης της δραστηριότητας στους τομείς των ΣΔΙΤ και παραχωρήσεων και της ενέργειας, στοχεύει στην παραγωγή σταθερών ταμειακών ροών ως αντισταθμιστικό μέτρο στο ανεκτέλεστο, που σήμερα διαμορφώνεται μεν σε ιστορικό υψηλό, αλλά όπως είπε ο κ. Εξάρχου είναι δεδομένο ότι κάποια στιγμή στο μέλλον, θα βρεθεί ξανά σε χαμηλά επίπεδα, όπως ήταν και πριν από 10 χρόνια περίπου. Στο πλαίσιο της εφαρμογής της στρατηγικής, στις αρχές του 2023, η Intrakat προχώρησε σε σημαντικές αναπτυξιακές δράσεις όπως η αύξηση του μετοχικού της κεφαλαίου κατά €100 εκατ. και η εξαγορά της ΑΚΤΩΡ Α.Τ.Ε., εδραιώνοντας έτσι την θέση της ως ένας εκ των κορυφαίων κατασκευαστικών ομίλων στην Ελλάδα.  Ο οικονομικός διευθυντής του ομίλου, κ. Περικλής Λόντος πήρε τον λόγο και αναφέρθηκε αρχικά στα οικονομικά αποτελέσματα της χρήσης 2022, τα οποία επηρεάστηκαν από εξωγενείς παράγοντες όπως οι σημαντικές ανατιμήσεις στην ενέργεια και στις πρώτες ύλες αλλά και από το κόστος επιτάχυνσης έργων, αλλά και από την αύξηση των διοικητικών εξόδων για την προετοιμασία της συμμετοχής της Intrakat στους διαγωνισμούς των έργων που προκηρύχθηκαν το 2022 και σε μελλοντικούς διαγωνισμούς καθώς και από έκτακτα και μη επαναλαμβανόμενα γεγονότα και προβλέψεις απομείωσης, που συνολικά συμπίεσαν τα λειτουργικά αποτελέσματα της χρήσης. Παρόλα αυτά, ο ενοποιημένος κύκλος εργασιών κατέγραψε αύξηση της τάξης του 4,9% και ανήλθε σε €225,4 εκατ. Τα μικτά κέρδη του Ομίλου διαμορφώθηκαν στο ύψος των €18,2 εκατ., ενισχυμένα κατά 17,0%. Το ενοποιημένο EBITDA διαμορφώθηκε σε ζημίες €4,4 εκατ. έναντι ζημιών €5,6 εκατ. το προηγούμενο έτος, ενώ το προσαρμοσμένο EBITDA ανήλθε σε ζημίες €2,7 εκατ. από ζημίες €2,9 εκατ. το 2021. Τέλος, τα ενοποιημένα αποτελέσματα μετά φόρων και δικαιωμάτων μειοψηφίας διαμορφώθηκαν σε ζημίες ύψους €23,1 εκατ. από ζημίες €21,5 εκατ. το 2021.   Ειδική μνεία έγινε από τον κ. Λόντο στην βελτίωση των οικονομικών μεγεθών που καταγράφηκε κατά το β’ εξάμηνο της χρήσης 2022, όπου και εξέφρασε την αισιοδοξία του ότι η σημαντική αυτή βελτίωση και η επιστροφή στην κερδοφορία σε επίπεδο λειτουργικών αποτελεσμάτων κατά το δεύτερο εξάμηνο του έτους, καταδεικνύει ότι το 2024 η Intrakat μπορεί να καταγράψει θετικά αποτελέσματα, σύμφωνα και με τους στόχους που έχει θέσει η Διοίκηση. Συνεχίζοντας ο κ Λόντος παρουσίασε τις σημαντικές εξελίξεις σε κάθε έναν από τους κλάδους δραστηριότητας της Intrakat. Με εφόδιό της την εκτενή κατασκευαστική τεχνογνωσία, η Intrakat στοχεύει να εκμεταλλευτεί το πλαίσιο στήριξης και να αυξήσει το μερίδιό της στα δημόσια έργα υποδομών, εμπλουτίζοντας το χαρτοφυλάκιό της με έργα υψηλού περιθωρίου κέρδους. – ΣΔΙΤ Καλαμάτα – Πύλος, αναλογούντος προϋπολογισμού €95,6 εκατ. – ΣΔΙΤ ΒΟΑΚ, αναλογούντος προϋπολογισμού €47,2 εκατ. – Marina Tower Hellenikon, αναλογούντος προϋπολογισμός €140 εκατ. Η Εταιρεία επιδιώκει την διεύρυνση της συμμετοχής της σε έργα ΣΔΙΤ και στοχεύει να συμμετάσχει σε πολλούς από τους διαγωνισμούς που αναμένεται να προκηρυχθούν στο μέλλον. Παράλληλα, διαθέτει σταθερή παρουσία της στους ήδη ενεργούς διαγωνισμούς, που βρίσκονται σε διάφορες φάσεις της διαγωνιστικής διαδικασίας. Στο πλαίσιο αυτό η Intrakat: Η εταιρεία διαθέτει σημαντικό χαρτοφυλάκιο έργων ΑΠΕ, το οποίο αποτελείται σήμερα από αιολικά και φωτοβολταϊκά πάρκα συνολικής ισχύος άνω του 1,8GW (0,9GW αιολικά πάρκα + 0,9GW φωτοβολταϊκά πάρκα) και έργων αποθήκευσης ηλεκτρικής ενέργειας ισχύος 0,7GW. Σημειώνεται ότι εντός του 2022, αποκτήθηκε χαρτοφυλάκιο φωτοβολταϊκών πάρκων 520 MW και τέθηκε σε λειτουργία αιολικό πάρκο στο Φραγκάκι της Άνδρου, δυναμικότητας 15MW με εκτιμώμενη ετήσια συνεισφορά σε επίπεδο EBITDA ύψους €4,5 εκατ. Επιπλέον, αιολικό πάρκο στο Καστρί Ευβοίας δυναμικότητας 5ΜW αναμένεται να ξεκινήσει να λειτουργεί εντός του Σεπτεμβρίου 2023 και αιολικά πάρκα ισχύος 110MW με εξασφαλισμένη τιμή πώλησης πρόκειται να κατασκευαστούν την περίοδο 2023-2025. Τέλος, συμμετέχει σε διαγωνιστικές διαδικασίες για εξασφάλιση κεφαλαιακής & λειτουργικής ενίσχυσης για σταθμούς αποθήκευσης. Παράλληλα, αναμένεται να ολοκληρωθεί σύντομα χρηματοδότηση ύψους 120 εκατ. ευρώ για την πλήρη ανάπτυξη 100 MW αιολικών πάρκων. Η Εταιρεία στοχεύει στην περαιτέρω δραστηριοποίηση με τη δημιουργία επενδυτικών προϊόντων στους τομείς των τουριστικών υποδομών σε high-end προορισμούς, γραφείων και άλλων εμπορικών χώρων: Την παρουσίαση ολοκλήρωσε ο κ. Εξάρχου, σχολιάζοντας τις προοπτικές της χρήσης 2023, οι οποίες διαφαίνονται θετικές λόγω μιας σειράς παραγόντων όπως:  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/MSC-Cruises-kanei-ton-peiraia-limani-vasis-tou-neou-ploiou-tis-gia-to-kalokairi-tou-2023-ta-sxedia-gia-ellada/3770698/,MSC Cruises: Κάνει τον Πειραιά λιμάνι βάσης του νέου πλοίου της για το καλοκαίρι του 2023 – Τα σχέδια για Ελλάδα,2023-05-10T23:40:00+03:00,newsit.gr,"NewsIT Μεγαλες Επιχειρησεις MSC Cruises: Κανει τον Πειραια λιμανι βασης του νεου πλοιου της για το καλοκαιρι του 2023 – Τα σχεδια για Ελλαδα Για δεύτερη φορά η MSC Cruises επιλέγει την Ελλάδα και ειδικότερα τον Πειραιά ως λιμάνι βάσης για την επιβίβαση των ταξιδιωτών σε πλοίο της και η πρώτη φορά που το MSC Musica έχει τη βάση του στην Ελλάδα. Το πλοίο της MSC Cruises θα πραγματοποιήσει 26 ταξίδια επτά διανυκτερεύσεων μεταξύ Μαΐου και Οκτωβρίου από τον Πειραιά για να επισκεφθεί τη Σαντορίνη, το Κουσάντασι της Τουρκίας, τη Χάιφα του Ισραήλ, τη Λεμεσό της Κύπρου και ένα δεύτερο ελληνικό νησί, τη Μύκονο, πριν επιστρέψει στο λιμάνι που εξυπηρετεί την Αθήνα.  Την έναρξη των δρομολογίων του πλοίου MSC Musica για το καλοκαίρι του 2023 στην Ανατολική Μεσόγειο γιόρτασε η εταιρεία με μια μεγάλη εκδήλωση εντός του κρουαζιερόπλοιου, στη οποία συμμετείχαν περίπου 200 μέλη της ελληνικής ταξιδιωτικής βιομηχανίας. Ο Angelo Capurro, Εκτελεστικός Διευθυντής της MSC Cruises για τις Νέες Αναδυόμενες Αγορές, δήλωσε:  «Όταν πέρυσι κάναμε για πρώτη φορά τον Πειραιά βάση για ένα από τα πλοία μας, το MSC Lirica, είχαμε πει ότι για τη θερινή περίοδο του 2023 θα αυξάναμε τη χωρητικότητά μας ώστε να ανταποκριθούμε στην αύξηση της ζήτησης τόσο από τους Έλληνες ταξιδιώτες όσο και από τους διεθνείς επισκέπτες. Το MSC Musica εκπληρώνει αυτόν τον στόχο και είμαστε πολύ σίγουροι ότι θα έχουμε μια επιτυχημένη σεζόν κρουαζιέρας και ότι θα καλωσορίσουμε πολλούς ταξιδιώτες που αγαπούν την κρουαζιέρα αλλά και πολλούς που θα την ανακαλύψουν για πρώτη φορά». Σημαντικό ρόλο στο πρόγραμμα δρομολογίων της MSC Cruises για το καλοκαίρι του 2023 θα παίξει η Ανατολική Μεσόγειος, με αριθμό-ρεκόρ επτά κρουαζιερόπλοιων να αναπτύσσονται στην περιοχή, εστιάζοντας κυρίως στην Ελλάδα και τα νησιά της. Το MSC Sinfonia θα επισκεφθεί τον Πειραιά 20 φορές κατά τη διάρκεια των καλοκαιρινών μηνών, με ταξίδια μεταξύ Ελλάδας, Κροατίας και Ιταλίας, ενώ άλλα πέντε πλοία του στόλου της εταιρείας –τα MSC Armonia, MSC Lirica, MSC Splendida, MSC Opera και MSC Divina– θα επισκέπτονται τα ελληνικά νησιά Κρήτη, Ρόδο, Κεφαλονιά, Μύκονο, Σαντορίνη, Κέρκυρα και Ζάκυνθο καθ’ όλη τη διάρκεια της σεζόν. Τέλος, το MSC Poesia θα επισκεφθεί τον Πειραιά το Φθινόπωρο.   Η σημασία της Ελλάδας επισημάνθηκε πρόσφατα από τον Εκτελεστικό Πρόεδρο της MSC Cruises, Pierfrancesco Vago, στην κεντρική ομιλία του σε συνέδριο στη Θεσσαλονίκη με την ιδιότητά του ως Προέδρου της Διεθνούς Ένωσης Εταιρειών Κρουαζιέρας (CLIA), του μεγαλύτερου συλλογικού φορέα της βιομηχανίας κρουαζιέρας στον κόσμο. Ο κ. Vago αποκάλυψε ότι ο θετικός οικονομικός αντίκτυπος του τουρισμού κρουαζιέρας στην Ελλάδα ξεπέρασε το 1 δισεκατομμύριο ευρώ και δημιούργησε περισσότερες από 15.000 θέσεις εργασίας στη χώρα, ενώ εξήγησε ότι τα μεγαλύτερα οικονομικά οφέλη για τους προορισμούς προκύπτουν από το homeporting. «Στην Ελλάδα σήμερα, τα οικονομικά οφέλη από τους τουρίστες που φτάνουν στις ακτές της χώρας με κρουαζιερόπλοια είναι ήδη υψηλότερα από ό,τι το 2019. Αυτό οφείλεται εν μέρει στο σπουδαίο έργο των τοπικών αρχών για την αύξηση της δραστηριότητας homeporting στην Ελλάδα», είπε ο κ. Vago.  «Το homeporting φέρνει τα σημαντικότερα οικονομικά οφέλη για οποιονδήποτε προορισμό. Αυξάνει τον χρόνο που περνούν οι τουρίστες στη στεριά, τόσο πριν όσο και μετά την κρουαζιέρα, καθώς και τη ζήτηση για καταλύματα. Υπάρχουν επίσης τα οφέλη των δαπανών των επιβατών κατά τη διάρκεια της παραμονής τους, συμπεριλαμβανομένων των υπηρεσιών, του φαγητού, της ψυχαγωγίας και των αγορών», πρόσθεσε ο ίδιος. «Κάθε τουρίστας κρουαζιέρας ξοδεύει συνήθως περισσότερα από 400 ευρώ στο λιμάνι επιβίβασης, ενώ το ποσό στα λιμάνια που επισκέπτεται κατά τη διάρκεια του δρομολογίου του πλοίου εκτιμάται ότι είναι τουλάχιστον 100 ευρώ ανά επιβάτη. Οι προμήθειες, η συντήρηση και ο ανεφοδιασμός των πλοίων μας με καύσιμα προσθέτουν, επίσης, περισσότερες θέσεις εργασίας στα λιμάνια βάσης», συμπλήρωσε. Και ο κ. Vago κατέληξε: «Η Ελλάδα έχει τώρα μια εξαιρετική ευκαιρία να ενισχύσει τη θέση της ως κόμβος κρουαζιέρας στην περιοχή». Να σημειωθεί, ότι η MSC Cruises διαθέτει έναν σύγχρονο στόλο 19 πλοίων σε συνδυασμό με ένα σημαντικό παγκόσμιο επενδυτικό χαρτοφυλάκιο νέων πλοίων. Ο στόλος προβλέπεται να αυξηθεί σε 23 κρουαζιερόπλοια έως το 2025, με επιλογή για έξι ακόμη παραγγελίες πλοίων έως το 2030.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Lamda-Development-agorase-4-paroplismena-aeroskafi-tis-olympiakis-sto-elliniko-ta-sxedia-gia-mouseio/3770713/,Lamda Development: Αγόρασε 4 παροπλισμένα αεροσκάφη της Ολυμπιακής στο Ελληνικό – Τα σχέδια για Μουσείο,2023-05-10T23:38:42+03:00,newsit.gr,"NewsIT Μεγαλες Επιχειρησεις Lamda Development: Αγορασε 4 παροπλισμενα αεροσκαφη της Ολυμπιακης στο Ελληνικο – Τα σχεδια για Μουσειο Συμφωνία με το Πολιτιστικό Κέντρο Εργαζομένων Ολυμπιακής Αεροπορίας (ΠΟΛ.Κ.Ε.Ο.Α.) για την αγοραπωλησία των τεσσάρων μη πλόιμων αεροσκαφών τα οποία βρίσκονται εντός του ακινήτου, όπου δημιουργείται η επένδυση του Ελληνικού, υπέγραψε η Lamda Development, μέσω της θυγατρικής της Ελληνικό Μ.Α.Ε. Πρόκειται για τέσσερα αεροσκάφη τύπου Boeing 727, Boeing 737, Boeing 747 και BAC1-11 τα οποία περιήλθαν στην πλήρη κυριότητα της Ολυμπιακής εταιρείας.  Η συμφωνία ανοίγει μία νέα σελίδα στις σχέσεις των δύο πλευρών και ήταν αποτέλεσμα πολύμηνων διαπραγματεύσεων με στόχο την οριστική επίλυση του ζητήματος της τμηματικής απομάκρυνσης των αεροσκαφών από το ακίνητο. Η Ελληνικό Μ.Α.Ε. και το ΠΟΛ.Κ.Ε.Ο.Α. δηλώνουν ότι η επίτευξη της μεταξύ τους συμφωνίας θέτει στέρεες βάσεις για την αξιοποίηση της κληρονομιάς της Ολυμπιακής Αεροπορίας. Στο πλαίσιο αυτό, η Συμφωνία προβλέπει την εκπόνηση μελέτης βιωσιμότητας για την αξιοποίηση του Boeing 747, ως χώρου μουσείου. Επιπλέον, το ΠΟΛ.Κ.Ε.Ο.Α. με την πολύτιμη εμπειρία του, θα συμβάλλει μελλοντικά στο ενδεχόμενο δημιουργίας Μουσείου Πολιτικής Αεροπορίας. Η δημιουργία του μεγάλου έργου του Ελληνικού, η μεγαλύτερη αστική ανάπλαση της Ευρώπης, υλοποιείται με γνώμονα τον σεβασμό στην ιστορική και πολιτιστική παράδοση της περιοχής, ένα όραμα που με συνέπεια υπηρέτησε και το ΠΟΛ.Κ.Ε.Ο.Α. έως σήμερα.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/titan-dynato-ksekinima-to-2023-me-poliseis-588-ekat-eyro-ayksimenes-kata-29-3-thetikes-prooptikes/3770622/,"Τιτάν: Δυνατό ξεκίνημα το 2023 με πωλήσεις 588 εκατ. ευρώ αυξημένες κατά 29,3% – Θετικές προοπτικές",2023-05-10T21:49:27+03:00,newsit.gr,"NewsIT Μεγαλες Επιχειρησεις Τιταν: Δυνατο ξεκινημα το 2023 με πωλησεις 588 εκατ. ευρω αυξημενες κατα 29,3% – Θετικες προοπτικες Ισχυρή αύξηση πωλήσεων και κερδοφορίας κατέγραψε το πρώτο τρίμηνο 2023 η τσιμεντοβιομηχανία Τιτάν, καθώς χάρη στην αυξημένη ζήτηση στις περισσότερες κύριες αγορές του ομίλου, στις ήπιες καιρικές συνθήκες και στα καλύτερα επίπεδα τιμών οι πωλήσεις ανήλθαν σε €588,1 εκ., αυξημένες κατά 29,3%, Τα κέρδη προ τόκων, φόρων και αποσβέσεων (EBITDA) ανήλθαν σε €107,1 εκ. καταγράφοντας άνοδο 131% έναντι ενός χαμηλού πρώτου τριμήνου του 2022. Τα περιθώρια κέρδους διευρύνθηκαν χάρη στις αυξημένες πωλήσεις, στη μείωση κόστους, στα οφέλη των επενδύσεων στα εργοστάσια, στη βελτίωση του ενεργειακού μείγματος με την αυξημένη χρήση εναλλακτικών καυσίμων και στις ευνοϊκότερες τιμές ενέργειας.  Όσον αφορά στο πρόγραμμα επενδύσεων, το εξεταζόμενο διάστημα υπήρξε συνεχής μείωση των ειδικών καθαρών εκπομπών CO2 και περαιτέρω πρόοδος στην ψηφιοποίηση της παραγωγής και της εφοδιαστικής αλυσίδας. Για την επόμενη μέρα, προβλέπεται διατήρηση των θετικών προοπτικών, χάρη στα ενισχυμένα επίπεδα ζήτησης, στις ενισχυμένες τιμές στις ΗΠΑ και στην Ευρώπη και στις βελτιωμένες επιδόσεις, καθώς ολοκληρώνονται οι περισσότερες επενδύσεις.  Όσον αφορά τις αγορές που δραστηριοποιείται η τσιμεντοβιομηχανία Τιτάν, στις ΗΠΑ παρατηρήθηκε υψηλή ζήτηση και καλά επίπεδα τιμών, στην Ελλάδα συνέχισαν να καταγράφονται αυξημένες πωλήσεις, ενώ στη Νοτιοανατολική Ευρώπη διατηρήθηκαν οι υπάρχουσες τάσεις σταθερότητας στις κατά τόπους αγορές.  Στην Τουρκία, η ζήτηση ανέκαμψε αλλά μειώθηκε στην Αίγυπτο. Οι όγκοι των πωλήσεων αυξήθηκαν σε όλες τις κύριες κατηγορίες προϊόντων, με τις πωλήσεις τσιμέντου να αυξάνονται κατά 2%, αντικατοπτρίζοντας τις ισχυρές αγορές των ΗΠΑ και της Ευρώπης, οι οποίες ωφελήθηκαν από τις ισχυρές θέσεις του ομίλου στις αγορές και τις ήπιες καιρικές συνθήκες.  Οι πωλήσεις των αδρανών υλικών και του έτοιμου σκυροδέματος αυξήθηκαν επίσης, κατά 8% και 7% αντίστοιχα.    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/iron-kai-OPTIMUS-ENERGY-kanoun-praksi-tin-eksairesi-ton-PPA-apo-to-plafon/3770148/,ΗΡΩΝ και OPTIMUS ENERGY κάνουν πράξη την εξαίρεση των PPA από το πλαφόν,2023-05-10T12:28:00+03:00,newsit.gr,"NewsIT Μεγαλες Επιχειρησεις ΗΡΩΝ και OPTIMUS ENERGY κανουν πραξη την εξαιρεση των PPA απο το πλαφον Πρόσβαση σε ανταγωνιστικότερο και προβλέψιμο κόστος ενέργειας για βιομηχανίες και επιχειρήσεις, εξασφαλίζουν οι εταιρείες του Ομίλου ΓΕΚ ΤΕΡΝΑ, ΗΡΩΝ και OPTIMUS ENERGY, αξιοποιώντας τα συγκριτικά πλεονεκτήματα και τις συνέργειες μεταξύ των δύο εταιρειών, καθώς και την πρόσφατη νομοθεσία που επιτρέπει την εξαίρεση των διμερών συμβολαίων για τους ενεργοβόρους καταναλωτές από το πλαφόν που ισχύει στη χονδρεμπορική αγορά.   Ο ΗΡΩΝ, ένας εκ των κορυφαίων ιδιωτών προμηθευτών ενέργειας και ο πρώτος που σύναψε μακροχρόνιες Συμβάσεις Πώλησης Ενέργειας στην Ελλάδα, και η OPTIMUS ENERGY, ο μεγαλύτερος Φορέας Σωρευτικής Εκπροσώπησης Ανανεώσιμων Πηγών Ενέργειας (ΦoΣΕ ΑΠΕ) στην ελληνική αγορά, ολοκλήρωσαν επιτυχώς τις διαδικασίες εκπροσώπησης και εξαίρεσης από το πλαφόν των πρώτων Συμβάσεων Πώλησης Ενέργειας (PPAs) σε ενεργοβόρους καταναλωτές, συμβάλλοντας ουσιαστικά στη μεγιστοποίηση των οφελών της πρόσφατης πρόβλεψης της νομοθεσίας.  Στο πλαίσιο των συμβάσεων PPΑ, οι ενεργοβόροι βιομηχανικοί και εμπορικοί πελάτες τoυ ΗΡΩΝΑ απολαμβάνουν εξατομικευμένες λύσεις πράσινης ενέργειας, προμηθευόμενοι την ενέργεια η οποία παράγεται από σταθμούς ΑΠΕ που εκπροσωπούνται από την OPTIMUS ENERGY. Κατά αυτόν τον τρόπο – πέρα από τη μείωση του ανθρακικού αποτυπώματος βιομηχανιών και εμπορικών επιχειρήσεων – οι ενεργοβόροι καταναλωτές αποκτούν μακροπρόθεσμα πράσινη ενέργεια σε εγγυημένα χαμηλή τιμή και απολαμβάνουν το πλήρες οικονομικό όφελος από τα έργα ΑΠΕ, γεγονός που είχε καταστεί αδύνατο με την εισαγωγή του πλαφόν στη χονδρεμπορική αγορά.   «Είμαστε ενθουσιασμένοι για αυτή την συνεργασία, καθώς σηματοδοτεί ένα ακόμη σημαντικό βήμα στο στόχο μας να βοηθήσουμε τους πελάτες μας να μειώσουν το ενεργειακό τους κόστος. Για άλλη μία φορά ο ΗΡΩΝ, η πρώτη εταιρεία που πρόσφερε μακροχρόνιες Συμβάσεις Πώλησης Ενέργειας σε μεγάλους εμπορικούς και βιομηχανικούς πελάτες ήδη από το 2021, πρωτοπορεί αξιοποιώντας εγχώρια ανταγωνιστική και φιλική προς το περιβάλλον ενέργεια με σκοπό τη μείωση του κόστους προμήθειας ενέργειας και την επίτευξη των στόχων βιώσιμης ανάπτυξης των ενεργοβόρων καταναλωτών», δήλωσε ο κ. Κώστας Καλογιάννης, Διευθυντής Πωλήσεων ΗΡΩΝ.   «Είμαστε εξαιρετικά ικανοποιημένοι, καθώς με την καταλυτική συμβολή της OPTIMUS ENERGY, του μεγαλύτερου ΦοΣΕ ΑΠΕ και πρώτου ενεργειακού φορέα στην Ελλάδα που προσφέρει οικονομική και φυσική βελτιστοποίηση σε σταθμούς ΑΠΕ, εξασφαλίζουμε τη μεταφορά του πλήρους οικονομικού οφέλους προς τους συγκεκριμένους καταναλωτές, επιβεβαιώνοντας έμπρακτα τη στρατηγική συμβολή μας στην πράσινη ενεργειακή μετάβαση της χώρα μας», δήλωσε ο κ. Κώστας Μπασλής, Πρόεδρος Δ.Σ. της OPTIMUS ENERGY.  Υπενθυμίζεται ότι για τη σύναψη συμβολαίων που εξαιρούνται από την εφαρμογή του πλαφόν, ο καταναλωτής πρέπει να εμπίπτει στην έννοια του καταναλωτή βιομηχανικής χρήσης που δραστηριοποιείται στους τομείς του Παραρτήματος 1 της Ανακοίνωσης της Ευρωπαϊκής Επιτροπής «Κατευθυντήριες γραμμές του 2022 για τις κρατικές ενισχύσεις στους τομείς του κλίματος, της προστασίας του περιβάλλοντος και της ενέργειας». Εφαρμόζονται οι διατάξεις που προβλέπονται στην παράγραφο 3Α του άρθρου 12Α του ν. 4425/2016 και στην Απόφαση ΡΑΕ 163/2023.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/METRO-aeve-ksepernaei-to-1-5-dis-me-poliseis-ayksimenes-kata-9-5/3770138/,"METRO ΑΕΒΕ: Ξεπερνάει το €1,5 δισ. με πωλήσεις αυξημένες κατά 9,5%",2023-05-10T12:19:58+03:00,newsit.gr,"NewsIT Μεγαλες Επιχειρησεις METRO ΑΕΒΕ: Ξεπερναει το €1,5 δισ. με πωλησεις αυξημενες κατα 9,5% Η METRO ΑΕΒΕ κατάφερε να αυξήσει τόσο τον κύκλο εργασιών, όσο και την κερδοφορία της το 2022, παρά τις απαιτητικές συνθήκες της αγοράς. Οι ενοποιημένες καθαρές πωλήσεις έφτασαν τα €1.501 δισ., αυξημένες κατά 9,5%. Τα κέρδη προ φόρων αποσβέσεων και τόκων (EBITDA) ανήλθαν σε €60,5 εκατ. έναντι €53,4 εκατ. το 2021 (αύξηση 13,3%). Τα κέρδη προ φόρων ανήλθαν σε €28,4 εκατ. έναντι €22,4 εκατ. το προηγούμενο έτος, (αύξηση 26,8%). Τα οικονομικά αποτελέσματα επηρεάζονται από τις αυξημένες πληθωριστικές τάσεις της χρονιάς που πέρασε (το 2022 ο πληθωρισμός τροφίμων έκλεισε στο 11,4%) και τα αυξημένα λειτουργικά κόστη. Μόνο για την ενέργεια, το πρόσθετο κόστος έφτασε τα €8,9 εκατ. συγκριτικά με το 2021, ενώ το πρόσθετο κόστος του 2021 ήταν επιπλέον €8,3 εκατ., παρά τις επιδοτήσεις και τις σημαντικές επενδύσεις που υλοποιούνται επί σειρά ετών από τη METRO και την καθιστούν την πιο «πράσινη» εταιρεία του κλάδου.    Τα My market κινήθηκαν θετικά, επηρεασμένα από τις πληθωριστικές πιέσεις με μικρή μείωση πωλήσεων σε όγκο, ακολουθώντας την εικόνα του κλάδου των σούπερ μάρκετ. Στον τομέα της χονδρικής, τα METRO Cash & Carry παρουσίασαν σημαντική αύξηση των πωλήσεων λόγω της ανόδου του τουρισμού και της μεγάλης διείσδυσης της αλυσίδας στον κλάδο της Ho.Re.Ca. Παρά το γεγονός ότι οι προκλήσεις του νέου οικονομικού περιβάλλοντος και η αύξηση του κόστους λειτουργίας επηρέασαν τα οικονομικά της αποτελέσματα, η METRO αποτιμά θετικά άλλη μία χρονιά. Σε μία γενικότερη συνθήκη πίεσης των περιθωρίων κέρδους σε όλο τον κλάδο, η εταιρεία πέτυχε αυξημένη κερδοφορία σε σχέση με το 2021, γεγονός που απορρέει από τον στρατηγικό σχεδιασμό και τις επενδυτικές κινήσεις που ακολούθησαν την εξαγορά της Βερόπουλος προ ετών, που τώρα σταδιακά αποδίδουν.  Η αλυσίδα σήμερα αριθμεί 233 καταστήματα. Για το 2023 η εκτίμηση είναι πως θα προστεθούν 25 νέα καταστήματα, συμπεριλαμβανομένων και των My market Local, του μοντέλου δικαιόχρησης (franchise) στο οποίο πρόσφατα ξεκίνησε να δραστηριοποιείται η εταιρεία. Μέχρι το τέλος του 2025, το πλάνο ανάπτυξης περιλαμβάνει συνολικά 80 My market Local μεγαλώνοντας το αποτύπωμα της αλυσίδας στην ελληνική αγορά.   Το eshop.mymarket.gr είναι το ηλεκτρονικό κατάστημα με το μεγαλύτερο καλάθι, κατά 5,99€ υψηλότερο από τον μέσο όρο του ανταγωνισμού, ενώ σήμερα εξυπηρετεί 4 φορές περισσότερες παραγγελίες από την έναρξη της υπηρεσίας, τον Οκτώβριο του 2018. Πρόκειται για ένα ηλεκτρονικό κατάστημα που καλύπτει όλο το φάσμα των παραδόσεων. Από τη συνήθη on line εμπειρία και τη συνεργασία με τις επιγραμμικές πλατφόρμες, μέχρι και το δικό του quick delivery, με την ονομασία «Speedy», προσφέροντας omnichannel εξυπηρέτηση στους πελάτες της αλυσίδας. Το 2022 ήταν άλλη μία πολύ καλή χρονιά για τα METRO Cash & Carry, που αποτελούν διαχρονικά την ηγέτιδα αλυσίδα στο οργανωμένο χονδρεμπόριο. Η αλυσίδα μεγιστοποίησε τη διείσδυσή της στις επιχειρήσεις Ho.Re.Ca και διατήρησε την καλή της πορεία στο κλάδο της μεταπώλησης. Σημείο αναφοράς για το 2022 υπήρξε το λανσάρισμα του νέου ηλεκτρονικού καταστήματος eshop.metrocashandcarry.gr, το οποίο απευθύνεται σε όλους τους επαγγελματίες πανελλαδικά. Οι πελάτες της αλυσίδας εμπιστεύτηκαν άμεσα τη νέα υπηρεσία, εν μέσω ενός πολύ απαιτητικού καλοκαιριού βάσει τουριστικής προσέλευσης, καθώς προσφέρει 24/7 εύχρηστη πλοήγηση, κωδικολόγιο προσαρμοσμένο στις εξατομικευμένες ανάγκες του κάθε πελάτη και άμεση τοποθέτηση παραγγελιών. Η αποδοχή των πελατών στο eshop των METRO Cash & Carry επιβεβαιώνεται από το συνεχώς αυξανόμενο πελατολόγιο, καθώς μήνα με μήνα προστίθενται 10% νέοι πελάτες, ενώ το 47% των πελατών κάνει περισσότερες από 3 παραγγελίες το μήνα. Στα 3 χρόνια λειτουργίας, η επένδυση της METRO στην Κύπρο έχει ωριμάσει και αποδίδει σταδιακά, θετικά αποτελέσματα. Οι πωλήσεις της MCC BEST VALUE αυξήθηκαν κατά 57% σε σχέση με το 2021 καθώς όλο και περισσότεροι επαγγελματίες μαθαίνουν και αξιοποιούν το μοντέλο των Cash and Carry που η METRO παρουσίασε στη χώρα. Ακολουθώντας τον αρχικό σχεδιασμό, η εταιρεία αγόρασε στη Λευκωσία ένα οικόπεδο 6.500 τ.μ. για να χτίσει το 2ο κατάστημα της BEST VALUE ΓΙΑ ΕΠΑΓΓΕΛΜΑΤΙΕΣ, μεγέθους 3.000 τ.μ. Η METRO, με 14 πρατήρια υγρών καυσίμων, καθίσταται το μεγαλύτερο ανεξάρτητο δίκτυο στην Ελλάδα που δεν είναι ιδιολειτουργούμενα από οποιαδήποτε πετρελαϊκή εταιρεία. Η άριστη ποιότητα των καυσίμων εξασφαλίζεται από τις μακροχρόνιες συνεργασίες με την AVIN oil και την ΕΛΙΝΟΙΛ. Ο κύκλος εργασιών για το 2023 εκτιμάται ότι θα κινηθεί στα €1.580 εκατ., ενώ αναμένεται περαιτέρω βελτίωση της κερδοφορίας. Το δίκτυο των My market θα αυξηθεί τα επόμενα χρόνια κυρίως μέσω της ανάπτυξης των My market Local, καθώς μέχρι το 2025 προβλέπεται να λειτουργήσουν συνολικά 80 καταστήματα. Στο σχεδιασμό ανάπτυξης των METRO Cash & Carry έχει προβλεφθεί 1 dark store και 3 hubs, ενώ η συνεχής άνοδος του τουρισμού στη χώρα, εκτιμάται να έχει περαιτέρω θετική επίδραση στα οικονομικά αποτελέσματα της αλυσίδας.   Η METRO ΑΕΒΕ έχει σχεδιάσει και υλοποιεί ένα φιλόδοξο, μακροπρόθεσμο πλάνο επενδύσεων και βιώσιμης ανάπτυξης.  Η εφοδιαστική αλυσίδα ενισχύθηκε σημαντικά με την ανακαίνιση και επέκταση του Κέντρου Διανομής Βορείου Ελλάδος. Η νέα εγκατάσταση είναι υπερσύγχρονη, φιλική προς το περιβάλλον και βέλτιστης ενεργειακής απόδοσης. Με στόχο την προστασία του περιβάλλοντος και την ελαχιστοποίηση των περιβαλλοντικών επιπτώσεων, έχουν εφαρμοστεί καινοτόμες λύσεις που εξασφαλίζουν τη βιώσιμη ανάπτυξη και την εξοικονόμηση φυσικών πόρων. Στοχεύοντας στην ενεργειακή ουδετερότητα των εγκαταστάσεων και τη μείωση του ανθρακικού αποτυπώματος, βρίσκεται σε εξέλιξη το μεγαλύτερο στον κλάδο, πρόγραμμα εγκατάστασης φωτοβολταϊκών σταθμών. Συγκεκριμένα, μέχρι το τέλος του 2023 θα έχουν εγκατασταθεί 97 σταθμοί παραγωγής ηλεκτρικής ενέργειας συνολικής ισχύος 25MW, που θα εξασφαλίζουν το 30% των ενεργειακών απαιτήσεων της εταιρείας. Η επένδυση συνολικού ύψους €18 εκατ., δανειοδοτείται κατά 50% από τους πόρους του Ταμείου Ανάκαμψης και Ανθεκτικότητας της Ευρωπαϊκής Ένωσης. Προτεραιότητα αποτελεί και ο Ψηφιακός μετασχηματισμός, καθώς η πρόκληση για τη METRO είναι, σταδιακά, κάθε πόστο εργασίας να εκμεταλλεύεται τις δυνατότητες παροχής πληροφοριών και ψηφιακής εξυπηρέτησης, αναβαθμίζοντας την εργασιακή καθημερινότητα των εργαζομένων και την εμπειρία των πελατών. Η εταιρεία συνεχίζει να επενδύει στους Ανθρώπους της, δίνοντας αυξήσεις και πρόσθετες παροχές ύψους €8,5 εκατ. τη διετία 2022-2023. Παράλληλα στηρίζει το Ανθρώπινο Δυναμικό σε όλη την Ελλάδα με ένα πολυσύνθετο πλάνο εκπαίδευσης και πολλές δράσεις εσωτερικής επικοινωνίας.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/O-megalyteros-ksenodoxeiakos-omilos-HotelBrain-kainotomei-idryontas-tin-protypi-akadimia-HotelBrain-Academy/3769510/,O μεγαλύτερος ξενοδοχειακός Όμιλος HotelBrain καινοτομεί ιδρύοντας την πρότυπη ακαδημία HotelBrain Academy,2023-05-09T17:55:09+03:00,newsit.gr,"NewsIT Μεγαλες Επιχειρησεις O μεγαλυτερος ξενοδοχειακος Ομιλος HotelBrain καινοτομει ιδρυοντας την προτυπη ακαδημια HotelBrain Academy Ο Όμιλος HotelBrain, ο μεγαλύτερος σε αριθμό καταλυμάτων ξενοδοχειακός Όμιλος της Ελλάδας, με συνολικά 95 ξενοδοχεία σε 39 ελληνικούς προορισμούς, μέσα από το νέο του εγχείρημα, την HotelBrain Academy, αναλαμβάνει δράση για την εκπαίδευση και κατάρτιση του ανθρώπινου δυναμικού των ξενοδοχείων και του Τουρισμού. Αναλυτικότερα σκοπός της Ακαδημίας είναι να προσφέρει εκπαιδευτικά προγράμματα και σεμινάρια από εξειδικευμένους επαγγελματίες στο χώρο των ξενοδοχείων, του τουρισμού και της γαστρονομίας και παράλληλα να προσφέρει άμεση επαγγελματική αποκατάσταση και σπουδαίες εργασιακές ευκαιρίες στα ξενοδοχεία του Ομίλου.  Απασχολώντας ο Όμιλος σήμερα περίπου 130 στελέχη στα κεντρικά γραφεία και περισσότερους από 2700 εποχικούς εργαζόμενους, προχώρησε σ΄ αυτή την κίνηση προκειμένου να ανταπεξέλθει στην έντονη έλλειψη στελεχών και ανθρώπινου δυναμικού που παρατηρείται στον κλάδο και προκαλεί δυσκολίες στην επάνδρωση των ξενοδοχείων, απορροφώντας νέα ταλέντα. Εξάλλου με περισσότερα από 20 χρόνια ενεργής παρουσίας στον χώρο των ξενοδοχείων διαθέτει την απαραίτητη κατάρτιση, γνώση και εμπειρία ώστε να ενισχύσει τις δεξιότητες όσων εργάζονται ήδη στην τουριστική βιομηχανία, να επιμορφώσει και να προσελκύσει νέο δυναμικό που ενδιαφέρεται να χαράξει μια καινούρια πορεία στον κλάδο των ξενοδοχείων και του τουρισμού και να μεταλαμπαδεύσει τις αξίες, την κουλτούρα και την φιλοσοφία του Ομίλου πάνω στην φιλοξενία με στόχο τη δημιουργία εξειδικευμένων στελεχών στον ξενοδοχειακό κλάδο.  Με έδρα το νεοκλασικό κτήριο στον αριθμό 123 της Λεωφόρου Πατησίων, οι εγκαταστάσεις της HotelBrain Academy έχουν σχεδιαστεί υπό τις οδηγίες των πολύπειρων στελεχών του ομίλου HotelBrain και αποτελούν εχέγγυο εξασφάλισης της ποιοτικότερης εκπαίδευσης στον τομέα του τουρισμού.    Πιο συγκεκριμένα, η Ακαδημία παρέχει εκπαιδευτικά προγράμματα με αντικείμενο το Food & Beverage Management, το Rooms Division Management καθως επίσης το Hotel management. Για τη διευκόλυνση των ενδιαφερόμενων που μένουν εκτός Αθηνών υπάρχει και η δυνατότητα παρακολούθησης του εκπαιδευτικού προγράματος Professional Diploma in Hospitality μέσω διαδικτυακής σύνδεσης. Παράλληλα παρέχονται καθολη τη διάρκεια του χρόνου εξειδικευμένα σεμινάρια σε θέματα όπως γαστρονομία, sustainability, spa management, digital marketing in hospitality, data management ενώ το πρόγραμμα εμπλουτίζεται συνεχώς με νέα up-to-dated θεματικά σεμινάρια που καλύπτουν ένα ευρύ φάσμα γνώσεων και πληροφοριών που συμβαδίζουν με τις σύγχρονες τάσεις και ανάγκες του τουριστικού κλάδου. Όλοι οι απόφοιτοι μετά την ολοκλήρωση των εκπαιδευτικών προγραμμάτων και σεμιναρίων πιστοποιούνται με βεβαίωση παρακολούθησης από το Κέντρο Δια Βίου Μάθησης (ΚΔΒΜ) HotelBrain Academy.  Αξίζει επίσης να τονίσουμε ότι ο Όμιλος HotelBrain στα πλαίσια των προγραμμάτων Εταιρικής Κοινωνικής Ευθύνης, δημιούργησε ειδικό τμήμα εκπαίδευσης για κωφούς στην HotelBrain Academy σε συνεργασία με την ΑΜΚΕ “Συλλογικότητα Βοήθειας Συνανθρώπων Μας Στην Πετρούπολη” και την συμπαράσταση της Ομοσπονδίας Κωφών Ελλάδος, οι σπουδαστές του οποίου θα απορροφηθούν άμεσα τη φετινή σεζόν σε ξενοδοχεία του Ομίλου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/omilos-RAVENNA-nea-epixeirimatika-sxedia-kai-ependyseis-me-ti-symplirosi-ton-20-eton-leitourgias-sto-epikentro-to-anthropino-dynamiko/3769070/,Όμιλος RAVENNA: Νέα επιχειρηματικά σχέδια και επενδύσεις με τη συμπλήρωση των 20 ετών λειτουργίας – Στο επίκεντρο το ανθρώπινο δυναμικό,2023-05-09T09:46:37+03:00,newsit.gr,"NewsIT Μεγαλες Επιχειρησεις Ομιλος RAVENNA: Νεα επιχειρηματικα σχεδια και επενδυσεις με τη συμπληρωση των 20 ετων λειτουργιας – Στο επικεντρο το ανθρωπινο δυναμικο Η έμφαση στη διαχρονική αξιοποίηση του ανθρώπινου δυναμικού, καθώς και η ικανότητα μέσω των δυσκολιών και σειράς προκλήσεων που εμφανίζονται στην πορεία του χρόνου να μετατρέπονται σε ευκαιρίες, αναδείχθηκαν σε εκδήλωση που διοργανώθηκε με την ευκαιρία της συμπλήρωσης των 20 ετών του ελληνικού επιχειρηματικού ομίλου της RAVENNA που σήμερα δραστηριοποιείται στον τομέα ειδών υγιεινής, πλακιδίων, επίπλου, είδη φωτισμού και λευκών ειδών. Ειδικότερα, η προσφορά ευκαιριών σε νέους ανθρώπους και η διαχρονική αξιοποίηση τους, όπως ανέφερε ο διευθύνων σύμβουλος της RAVENNA Ανδρέας-Πλάτωνας Βρεττός, βρίσκεται στο επίκεντρο της εταιρίας από την πρώτη στιγμή που ιδρύθηκε 20 χρόνια πριν, όταν ο ίδιος σε ηλικία 28 ετών επέστρεψε από την Αυστραλία -όπου γεννήθηκε και τελείωσε τις σπουδές του- καθώς οι γονείς του είχαν μεταναστέψει στην χώρα αυτή. Πέρα από τα νούμερα, που έχουν και αυτά την σημασία τους στο επιχειρείν, ο άνθρωπος, η ικανότητα εύρεσης αξιόπιστων συνεργατών και η καλλιέργεια σχέσεων εμπιστοσύνης είναι αυτό που κάνει την διαφορά σε μια επιχείρηση και την οδηγεί προς την επιτυχία, ανέφερε ο κ. Βρεττός, παρουσιάζοντας μερικούς από τους συνεργάτες του τόσο από την Ελλάδα όσο και από το εξωτερικό που ήρθαν στην χώρα μας για να παρακολουθήσουν την εκδήλωση, τους οποίους και χαρακτήρισε μέρος της ευρύτερης οικογενείας του. Οι δυσκολίες είναι μέρος του επιχειρείν και οι προκλήσεις ειδικά των τελευταίων ετών ήταν πολλές, αλλά δεν στάθηκαν εμπόδιο για την περαιτέρω ανάπτυξη τόσο των οικονομικών μας μεγεθών όσο και της ποικιλίας των προϊόντων μας, ανέφερε ο κ.Βρέττος, προαναγγέλλοντας την διεύρυνση των κωδικών που προσφέρονται με νέες συνεργασίες μεταξύ άλλων και με εργοστάσια στην Ινδονησία, αλλά και νέες επενδύσεις σε υποδομές για την στήριξη της μέχρι σήμερα δραστηριότητας της RAVENNA. Ταυτόχρονα όπως είπε εξετάζει ευκαιρίες και σε άλλους τομείς, όπως η ενέργεια και συγκεκριμένα στις ανανεώσιμες πηγές ενέργειας.  Τατιάνα Στεφανίδου, Ανδρέας Πλάτωνας Βρεττός, Νίκος Ευαγγελάτος  Ανδέας Πλάτωνας Βρεττός, Δανάη Κουνελάκη, Παναγιώτης Γκίνης – Τράπεζα Πειραιώς Ανδρέας Πλάτωνας Βρεττός, Δημήτρης Παπανικολάου, Παναγιώτης Γκίνης Τράπεζα Πειραιώς Ανδρέας Πλάτωνας Βρεττός, Pedro Vilar, Jorge Piquer, Geologica Tile – PAMESSA Group Spain Ανδρέας Πλάτωνας Βρεττός, Αθανάσιος Κυριαζής Γ.Γ. Ερευνας και Καινοτομίας υπουργείου Ανάπτυξης Ανδρέας Πλάτωνας Βρεττός και Ιωάννης Βρεττός, Αλέξης Κούγιας Ανδρέας Πλάτωνας Βρεττός και Σπύρος Σούλης, Αρχιτέκτονας και RAVENNA Brand Ambassador Ο κ. Βρεττός αναφέρθηκε και στον ρόλο των τραπεζικού συστήματος, επισημαίνοντας ότι από τη δική του εμπειρία, το εγχώριο τραπεζικό σύστημα είναι ανοικτό και προσβάσιμο σε συνεργασίες και χρηματοδοτήσεις στη βάση μιας αμοιβαίας εμπιστοσύνης. Μιλώντας γενικότερα για την οικονομία είπε ότι υπάρχουν προοπτικές, εστιάζοντας στον ευρύτερο κλάδο κατασκευών και ανακαινίσεων, τομέας όπου έχει άμεση σχέση η RAVENNA. Σε χαιρετισμό του στην εκδήλωση ο γενικός γραμματέας έρευνας και τεχνολογίας του υπουργείου Ανάπτυξης καθηγητής Αθανάσιος Κυριαζής, εκπροσωπώντας τον πρωθυπουργό, χαρακτήρισε την RAVENNA ως ένα παράδειγμα υγιούς επιχειρηματικότητας και αριστείας. Αναφέρθηκε επιγραμματικά στις πρωτοβουλίες και δράσεις της γενικής γραμματείας στη διάρκεια της τελευταίας τετραετίας επισημαίνοντας ότι είχε ως κεντρικό στόχο οι καινοτόμες ιδέες της ερευνητικής κοινότητας, φοιτητών, νεοφυών επιχειρήσεων και πολλών ακόμη να γίνουν πράξη προς όφελος της κοινωνίας και των καταναλωτών, κάτι που έγινε πραγματικότητα. Έδωσε έμφαση μεταξύ άλλων στη ίδρυση και λειτουργία του elevate greece που έχει ως αποτέλεσμα μέχρι σήμερα να έχουν ολοκληρώσει την εγγραφή τους από 750 νεοφυείς επιχειρήσεις με ότι θετικό συνεπάγεται αυτό για την διεθνή ντους διασύνδεση και την μετεξέλιξη τους. Η RAVENNA απασχολεί σήμερα περισσότερα από 225 άτομα ενώ οι εγκαταστάσεις της απλώνονται σε έκταση 68.500 τ.μ., από τις μεγαλύτερες στην Ευρώπη, με δυνατότητα να εξυπηρετούν τις ανάγκες των πελατών χωρίς καθυστέρηση. Ταυτόχρονα λειτουργεί από το 2016 και το e-shop της εταιρίας. Την εκδήλωση στο Κέντρο Πολιτισμού Σταύρος Νιάρχος παρουσίασε ο Jimmy Αθανασόπουλος, αντιπρόεδρος του Hellenic American University, οικονομολόγος-σύμβουλος επιχειρήσεων με μακρόχρονη εμπειρία σε θέσεις ευθύνης σε τομείς εταιρικής κοινωνικής ευθύνης σε διεθνείς πολυεθνικούς ομίλους."
newsit.gr,https://www.newsit.gr/megales-epixeiriseis/Epson-prosdokies-gia-perissoteres-poliseis-se-ektypotes-kai-vinteoprovoleis-to-2023-pos-kinithike-to-2022/3766054/,Epson: Προσδοκίες για περισσότερες πωλήσεις σε εκτυπωτές και βιντεοπροβολείς το 2023 – Πώς κινήθηκε το 2022,2023-05-05T13:39:25+03:00,newsit.gr,"NewsIT Μεγαλες Επιχειρησεις Epson: Προσδοκιες για περισσοτερες πωλησεις σε εκτυπωτες και βιντεοπροβολεις το 2023 – Πως κινηθηκε το 2022 Την αισιοδοξία της για την πορεία των πωλήσεων, με αιχμή, τους εκτυπωτές και βιντεοπροβολείς EPSON το τρέχον έτος, εξέφρασε η διοίκηση της εταιρείας κατά τη διάρκεια εκδήλωσης που πραγματοποιήθηκε με αφορμή τη συμπλήρωση 20 χρόνων παρουσίας στην ελληνική αγορά. Όπως ειπώθηκε τα πρώτα δείγματα είναι αισιόδοξα, καθώς η εταιρεία αναπτύσσεται με διψήφιο νούμερο.  Οι προσδοκίες για βελτίωση των αποτελεσμάτων ολόκληρο το έτος, πηγάζουν και από τα λανσαρίσματα με νέου τύπου μηχανήματα, που δίνουν έμφαση σε περιβαλλοντικά κριτήρια κι επιτυγχάνουν εξοικονόμηση της ενέργειας. Προς αυτή την κατεύθυνση, ο όμιλος σχεδιάζει επενδύσεις και στον τομέα των Ανανεώσιμων Πηγών Ενέργειας. Όπως τονίστηκε, το 2022 αποτέλεσε ικανοποιητική χρονιά και η εταιρεία οδεύει προς την υλοποίηση των στόχων που αφορούν τα μερίδια αγοράς. Στην ιδιαίτερα σημαντική κατηγορία με τους βιντεοπροβολείς, το μερίδιο της εταιρείας ανήλθε στο 57%, με τη ζήτηση από το εκπαιδευτικό σύστημα να παίζει καταλυτικό ρόλο στην βελτίωση της εικόνας. Όσον αφορά τα εκτυπωτικά μηχανήματα, έναν τομέα όπου οι μετρήσεις γίνονται ανά κατηγορία χαρτιού, το μερίδιο της EPSON στο Α4 χαρτί κυμάνθηκε στο 25 με 35%. Γενικότερα, ωστόσο, οι εκτυπωτές κατέλαβαν σημαντικό μερίδιο επί των συνολικών πωλήσεων της EPSON. Συνολικά οι πωλήσεις το προηγούμενο έτος, έφθασαν στα 400.000 τεμάχια, εκ των οποίων μεγάλο μέρος κάλυψαν οι μικρού τύπου εκτυπωτές. Αναφορικά με τα μερίδια αγοράς, στόχος αποτελεί το 25%.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/olympiaki-zythopoiia-ependyseis-20-ekat-eyro-kai-to-stoixima-tis-ellinikis-Carlsberg/3765997/,Ολυμπιακή Ζυθοποιία: Επενδύσεις 20 εκατ. ευρώ και το στοίχημα της ελληνικής Carlsberg,2023-05-05T13:38:00+03:00,newsit.gr,"NewsIT Μεγαλες Επιχειρησεις Ολυμπιακη Ζυθοποιια: Επενδυσεις 20 εκατ. ευρω και το στοιχημα της ελληνικης Carlsberg Με την παραγωγή της Carlsberg επί ελληνικού εδάφους- και ειδικότερα στο εργοστάσιο που διαθέτει στη Σίνδο -αρχής γενομένης από τα τέλη Ιανουαρίου 2023, η Ολυμπιακή Ζυθοποιία χαράσσει εκ νέου τη στρατηγική ανάπτυξης, με προτεραιότητα και στις εξαγωγές, σχεδιάζοντας παράλληλα επενδυτικό πρόγραμμα ύψους 20 εκατ. ευρώ. Στην επόμενη ημέρα αναφέρθηκε η διοίκηση της εταιρείας, στο πλαίσιο συνέντευξης τύπου, για το νέο λανσάρισμα της “ελληνικής” μπύρας Carlsberg.  Όπως τονίστηκε, το επενδυτικό πρόγραμμα με χρονοδιάγραμμα υλοποίησης τη διετία 2023 με 2024 αφορά κυρίως εργασίες αναβάθμισης του εργοστασίου, έρχεται μάλιστα σε συνέχεια προηγούμενων επενδύσεων ύψους 17 εκατ. ευρώ, που ολοκληρώθηκαν τη διετία 2021 με 2022. Η παραγωγή από το εργοστάσιο της Θεσσαλονίκης, θα τροφοδοτεί τόσο την ελληνική αγορά, όσο και χώρες του εξωτερικού με προτεραιότητα στις αγορές της Μέσης Ανατολής, Νότιας Αμερικής και Αφρικής. Οι εξαγωγές εξάλλου, αποτελούν ένα δυνατό στοίχημα για την εταιρεία και ήδη το διάστημα 2018 με 2022 κατάφεραν ένα ικανοποιητικό ρυθμό αύξησης που έφθασε στο 37%. Αναφορικά με την πορεία που καταγράφουν οι πωλήσεις, το 2022 αποτέλεσε μια καλή χρονιά, όπως αποτυπώθηκε στο ποσοστό αύξησης που έφθασε στο 11% έναντι του 2021, ενώ με αισιόδοξα μηνύματα ξεκίνησε και το 2023, με προσδοκίες να διατηρηθεί η κατανάλωση σε υψηλά επίπεδα, με τη συμβολή του τουρισμού και των καλών καιρικών συνθηκών.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/OTE-rekor-neon-syndromiton-FTTH-m-tsamaz-me-isxyro-trimino-ksekinise-i-xronia/3765968/,OTE: Ρεκόρ νέων συνδρομητών FTTH – Μ. Τσαμάζ: «Με ισχυρό τρίμηνο ξεκίνησε η χρονιά»,2023-05-05T12:38:15+03:00,newsit.gr,"NewsIT Μεγαλες Επιχειρησεις OTE: Ρεκορ νεων συνδρομητων FTTH – Μ. Τσαμαζ: «Με ισχυρο τριμηνο ξεκινησε η χρονια» Δυναμικό ξεκίνημα καταγράφει από την αρχή του χρόνου ο ΟΤΕ στην Ελλάδα, με αύξηση της κερδοφορίας, συνέχεια ανόδου των εσόδων από υπηρεσίες κινητής, καθώς και ρεκόρ νέων συνδρομητών FTTH (+29 χιλιάδες), θέτοντας τις βάσεις για ένα θετικό 2023, σύμφωνα και με τον πρόεδρο και διευθύνοντα σύμβουλο κ. Μιχάλη Τσαμάζ. Σχολιάζοντας τα ενοποιημένα οικονομικά αποτελέσματα για το Α’ τρίμηνο 2023, που δημοσιοποίησε ο ΟΤΕ, με βάση τα Διεθνή Πρότυπα Χρηματοοικονομικής Αναφοράς, ο κ. Τσαμάζ ανέφερε ότι:  «Ο ΟΤΕ ξεκίνησε τη χρονιά με ένα ισχυρό τρίμηνο, κατά το οποίο επέδειξε ανθεκτικότητα και απάντησε με επιτυχία στις κινήσεις του ανταγωνισμού. Στην Ελλάδα, διατηρήσαμε τις ισχυρές επιδόσεις μας στην κινητή, ενώ η αυστηρή διαχείριση κόστους οδήγησε σε εκ νέου αύξηση της κερδοφορίας. Το δίκτυο οπτικών ινών αναπτύσσεται με ταχείς ρυθμούς, και οι συνδρομητές που αναβαθμίζουν τις υπηρεσίες τους σε FTTH αυξάνονται σταθερά. Μέσα στη χρονιά, αναμένουμε ο ανταγωνισμός να ενταθεί ακόμα περισσότερο. Ωστόσο, οι ισχυρές επιδόσεις μας κατά το πρώτο τρίμηνο, καταδεικνύουν ότι έχουμε τη σωστή στρατηγική για να ανταποκριθούμε στις προκλήσεις. Στη Ρουμανία, λαμβάνουμε δραστικά μέτρα για να αντιμετωπίσουμε τις προκλήσεις που εξακολουθεί να αντιμετωπίζει η θυγατρική μας, μετά τη μετατροπή της σε αμιγώς εταιρεία κινητής τηλεφωνίας. Στην Ελλάδα, παραμένουμε σε σταθερή τροχιά αύξησης της κερδοφορίας».  Σε ένα περιβάλλον εντεινόμενου ανταγωνισμού, ο ΟΤΕ εκτιμά ότι θα συνεχίσει να επωφελείται από τις προηγμένες υποδομές δικτύων που διαθέτει τόσο στη σταθερή όσο και στην κινητή, την υψηλού επιπέδου εξυπηρέτηση των πελατών, και τη δυνατή μάρκα COSMOTE. Η τεχνολογική του υπεροχή, οι εμπλουτισμένες εμπορικές προτάσεις και η υγιής χρηματοοικονομική του θέση εκτιμάται ότι θα συμβάλλουν στη διατήρηση και ενίσχυση της αξίας της πελατειακής του βάσης. Ο ΟΤΕ θα συνεχίσει την επενδυτική του στρατηγική, εστιάζοντας στην υποδομή FTTH, στο δίκτυο 5G και στην ψηφιακοποίηση των σημείων επαφής με τον πελάτη. Επιπλέον, θα συνεχίσει να αναπτύσσει τις νέες υπηρεσίες που σχετίζονται με την τεχνολογία (payzy, BOX, COSMOTE Insurance), αξιοποιώντας την υπεροχή της μάρκας και τις σχέσεις του με τους πελάτες. Ο ΟΤΕ, ως κύριος Systems Integrator για τις επιχειρήσεις και τον δημόσιο τομέα σε Ελλάδα και Ευρώπη, αναμένει συνεχή ανάπτυξη των δραστηριοτήτων του στον τομέα του ICT τα επόμενα τρίμηνα, λόγω και της σταδιακής υλοποίησης του Σχεδίου Ανάκαμψης και Ανθεκτικότητας.  Ο όμιλος θα συνεχίσει να επιδιώκει τη βελτίωση της αποτελεσματικότητας και τον περιορισμό του κόστους, για να αυξήσει περαιτέρω την κερδοφορία του. Το 2023, αναμένει ελεύθερες ταμειακές ροές περίπου €500 εκατ., ως αποτέλεσμα υψηλότερων πληρωμών φόρου εισοδήματος συγκριτικά με το 2022, χαμηλότερων χρηματοοικονομικών εξόδων, σταθερών επενδύσεων και καλύτερων λειτουργικών επιδόσεων στην Ελλάδα. Το 2022, οι Ελεύθερες Ταμειακές Ροές επηρεάστηκαν θετικά από ένα έκτακτο φορολογικό όφελος που οδήγησε σε σημαντικά χαμηλότερες πληρωμές φόρων. Οι επενδύσεις του Ομίλου για το 2023 αναμένεται να παραμείνουν σταθερές, περίπου στα €640 εκατ., καθώς η εταιρεία συνεχίζει την ανάπτυξη των υποδομών FTTH. Η συνολική Αμοιβή των Μετόχων για το 2023 θα ανέλθει σε περίπου €425 εκατ. και θα επιμεριστεί σε προτεινόμενο μέρισμα αξίας €250 εκατ. (€0,5765 ανά μετοχή), και σε Πρόγραμμα Απόκτησης Ιδίων Μετοχών ύψους €175 εκατ. περίπου. Το Α’ τρίμηνο του 2023, τα ενοποιημένα έσοδα του Ομίλου OTE μειώθηκαν κατά 2% και διαμορφώθηκαν σε €803,6 εκατ. Στην Ελλάδα, τα έσοδα μειώθηκαν κατά 0,9% στα €736,2 εκατ., καθώς οι ισχυρές επιδόσεις στην κινητή και στις υπηρεσίες ICT αντισταθμίστηκαν από την πτώση των εσόδων από υπηρεσίες χονδρικής διεθνούς κίνησης, χαμηλού ωστόσο περιθωρίου κέρδους και σταθερής λιανικής. Στην Ρουμανία, τα έσοδα μειώθηκαν κατά 12,0% και διαμορφώθηκαν στα €69,0 εκατ., αντανακλώντας σε μεγάλο βαθμό την παύση της παροχής υπηρεσιών MVNO σε πελάτες FMC, καθώς και τη συνεχιζόμενη επίδραση από τη μείωση στα τέλη τερματισμού κινητής τηλεφωνίας. Τα συνολικά λειτουργικά έξοδα του Ομίλου, εξαιρουμένων των αποσβέσεων, των απομειώσεων και των επιβαρύνσεων που σχετίζονται με κόστη αναδιοργάνωσης (κυρίως Προγράμματα Εθελούσιας Αποχώρησης), μειώθηκαν κατά 3,4% σε σύγκριση με το Α’ τρίμηνο του 2022 και διαμορφώθηκαν σε €463,0 εκατ. Αποτυπώνουν κυρίως χαμηλότερα άμεσα κόστη λόγω μείωσης των εσόδων από υπηρεσίες χονδρικής, καθώς και εξοικονομήσεις στα έξοδα προσωπικού και ενέργειας. Η προσαρμοσμένη κερδοφορία EBITDA (AL) του Ομίλου μειώθηκε κατά 1,0% στα €322,0 εκατ., με το περιθώριο να διαμορφώνεται σε 40,1%. Στην Ελλάδα, η προσαρμοσμένη κερδοφορία EBITDA (AL) σημείωσε αύξηση 1,6%, στα €318,5 εκατ., με ισχυρό περιθώριο EBITDA 43,3% σε σύγκριση με 42,2% ένα χρόνο πριν. Στη Ρουμανία, η προσαρμοσμένη κερδοφορία EBITDA (AL) διαμορφώθηκε στα €3,5 εκατ. μειωμένη κατά €8,2 εκατ., αποτυπώνοντας την επίδραση της παύσης των δραστηριοτήτων MVNO, καθώς και τα υψηλότερα κόστη ενέργειας, λόγω άρσης της κρατικής ρύθμισης στις τιμές ενέργειας. Ο Όμιλος κατέγραψε έξοδα για αποσβέσεις και απομειώσεις €160,7 εκατ. το A’ τρίμηνο του 2023, μειωμένα κατά 3,7% σε σχέση με το Α’ τρίμηνο του 2022, λόγω της απομείωσης των δραστηριοτήτων στη Ρουμανία το Δ’ τρίμηνο του 2022. Ως αποτέλεσμα, τα κέρδη προ φόρων του Ομίλου διαμορφώθηκαν σε €175,7 εκατ., αυξημένα κατά 2,3% σε σχέση με το Α’ τρίμηνο του 2022. Οι προσαρμοσμένες επενδύσεις σε πάγια περιουσιακά στοιχεία ανήλθαν σε €79,9 εκατ., μειωμένες κατά 14,1% από το Α’ τρίμηνο του 2022. Οι επενδύσεις στην Ελλάδα και στην κινητή Ρουμανίας διαμορφώθηκαν σε €69,9 εκατ. και €10,0 εκατ. αντίστοιχα. Οι προσαρμοσμένες ελεύθερες ταμειακές ροές μετά από μισθώσεις διαμορφώθηκαν σε €228,8 εκατ. το Α’ τρίμηνο του 2023, αυξημένες κατά 0,4% σε ετήσια βάση, ενώ οι ελεύθερες ταμειακές ροές μετά από μισθώσεις ανήλθαν σε €226,1 εκατ. αυξημένες κατά 1,9% σε σύγκριση με το Α’ τρίμηνο του 2022, αποτυπώνοντας χαμηλότερες πληρωμές για επενδύσεις, καθώς και μια επιστροφή φόρου εισοδήματος εντός του τριμήνου που σχετίζεται με το 2021. Ο καθαρός δανεισμός του Ομίλου στις 31 Μαρτίου 2023 ήταν €506,2 εκατ., μειωμένος κατά 18,4% σε σχέση με το Α’ τρίμηνο 2022. Ο καθαρός δανεισμός του Ομίλου αντιστοιχεί σε 0,4 φορές το ετήσιο προσαρμοσμένο ΕΒΙTDA (AL).  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Lamda-Development-Bouygues-Batiment-kai-Intrakat-analamvanoun-tin-anegersi-tou-Riviera-Tower-sto-elliniko/3765702/,Lamda Development: Bouygues Batiment και Intrakat αναλαμβάνουν την ανέγερση του Riviera Tower στο Ελληνικό,2023-05-05T07:36:07+03:00,newsit.gr,"NewsIT Μεγαλες Επιχειρησεις Lamda Development: Bouygues Batiment και Intrakat αναλαμβανουν την ανεγερση του Riviera Tower στο Ελληνικο Την ανέγερση του υψηλότερου «πράσινου» οικιστικού πύργου στην Ελλάδα, του Riviera Tower αναλαμβάνει η κοινοπραξία των εταιρειών Bouygues Batiment International και Intrakat, με επιλογή της Lamda Development. Σε ανακοίνωση για την επιλογή της Lamda Development, αναφέρεται ότι ο εργολάβος είναι η κοινοπραξία των εταιρειών Bouygues Batiment International και Intrakat, μία συνεργασία μεταξύ μίας εκ των κορυφαίων κατασκευαστικών εταιρειών παγκοσμίως, με εξαιρετική φήμη και εκτεταμένη εμπειρία σε μελέτη και κατασκευή υψηλών κτηρίων πολυτελών κατοικιών, και μίας εκ των κορυφαίων κατασκευαστικών εταιρειών στην Ελλάδα στον κλάδο των υποδομών και κτηρίων.  Με την επιλογή αυτή, η κοινοπραξία των εταιρειών Bouygues Batiment International και Intrakat μεταβαίνει στο επόμενο στάδιο της ανέγερσης του Riviera Tower σε συνέχεια της παροχής συμβουλευτικών υπηρεσιών με τη μορφή του Early Contractor Involvement (ECI) και της υλοποίησης της προετοιμασίας και των πρόδρομων εργασιών αναφορικά με το σχεδιασμό, τον προγραμματισμό, την εφοδιαστική αλυσίδα και τη διαχείριση κατασκευής του έργου υπό την ιδιότητα του Early Works Contractor (EWC).   O CEO της LAMDA Development, Οδυσσέας Αθανασίου δήλωσε: «To Ελληνικό, είναι ένα έργο παγκόσμιας εμβέλειας. Είναι ένα όραμα, που εδώ και δύο χρόνια έχει περάσει στο στάδιο της υλοποίησης. Σε αυτήν την πορεία για τη δημιουργία της νέας, σύγχρονης, πράσινης πόλης επιλέγουμε ως συνεργάτες μας, τους καλύτερους σε κάθε τομέα, από την Ελλάδα και το εξωτερικό. Είμαστε ιδιαίτερα χαρούμενοι για την υπογραφή της σημερινής συμφωνίας με την κοινοπραξία Bouygues Batiment International και Intrakat,που αναλαμβάνει ένα ιδιαίτερα απαιτητικό εγχείρημα, την κατασκευή του πρώτου, υψηλότερου στην Ελλάδα κτιρίου, του Riviera Tower. Ο παραθαλάσσιος οικιστικός πύργος της μεγάλης ανάπλασης του Ελληνικού, ύψους 200 μέτρων, που έχει σχεδιαστεί από το φημισμένο διεθνώς αρχιτεκτονικό γραφείο Foster+Partners, οραματιζόμαστε, να γίνει σύντομα, το νέο τοπόσημο για τη χώρα μας». Ο αντιπρόεδρος & διευθύνων σύμβουλος της Intrakat, Αλέξανδρος Εξάρχου δήλωσε: «Είμαστε υπερήφανοι που συμμετέχουμε στο The Ellinikon, το μεγαλύτερο έργο αστικής ανάπλασης στην Ευρώπη, με την κατασκευή του υψηλότερου, «πράσινου» ουρανοξύστη στη Μεσόγειο, του Riviera Tower, σε κοινοπραξία με τη Bouygues Batiment International. Η Lamda Development, αναγνωρίζοντας την τεχνογνωσία που διαθέτει ο Όμιλος Intrakat, μας εμπιστεύτηκε για την έγκαιρη και άρτια ολοκλήρωση του έργου. Συμμετέχοντας στο εμβληματικό αυτό project, παίρνουμε μέρος σε μια σημαντική πρωτοβουλία, με επίκεντρο τη βιώσιμη ανάπτυξη, η οποία θα δώσει ώθηση στην οικονομία της χώρας, θα δημιουργήσει θέσεις εργασίας, θα ενισχύσει τον τουρισμό αλλά και θα προσελκύσει κεφάλαια και επενδύσεις δισεκατομμυρίων. Η υλοποίηση του Riviera Tower θα λειτουργήσει ως σύμβολο της ικανότητας του ελληνικού κατασκευαστικού κλάδου να αναλαμβάνει και να ολοκληρώνει με επιτυχία σύνθετα, μεγάλης κλίμακας έργα».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Epsilon-Net-desmeytiki-symfonia-me-tin-ethniki-trapeza-gia-tin-apoktisi-meiopsifikou-posostou-ta-sxedia-sto-epixeirein/3765073/,Epsilon Net: Δεσμευτική συμφωνία με την Εθνική Τράπεζα για την απόκτηση μειοψηφικού ποσοστού – Τα σχέδια στο επιχειρείν,2023-05-04T15:04:00+03:00,newsit.gr,"NewsIT Μεγαλες Επιχειρησεις Epsilon Net: Δεσμευτικη συμφωνια με την Εθνικη Τραπεζα για την αποκτηση μειοψηφικου ποσοστου – Τα σχεδια στο επιχειρειν Στην υπογραφή δεσμευτικής συμφωνίας με την Εθνική Τράπεζα προχώρησε ο Ιωάννης Μίχος πρόεδρος, διευθύνων σύμβουλος και βασικός μέτοχος της Epsilon Net, για την απόκτηση μειοψηφικού ποσοστού και συγκεκριμένα 7,5% στην εταιρεία, με προοπτική απόκτησης περαιτέρω ποσοστού 7,5% την επόμενη τριετία. Η συμφωνία αποσκοπεί στην ενίσχυση και στήριξη του ελληνικού επιχειρείν. Ειδικότερα, η Epsilon Net, ανακοίνωσε ότι έλαβε ενημέρωση από τον κ. Ιωάννη Μίχο, πρόεδρο, διευθύνων σύμβουλο και βασικό μέτοχο της εταιρείας για την υπογραφή δεσμευτικής συμφωνίας για την αγορά από την Εθνική Τράπεζα («ΕΤΕ») μετοχών ποσοστού 7.5% επί του συνολικού μετοχικού κεφαλαίου της Epsilon Net που κατέχει, σε τιμή €7.4/μετοχή («Αρχική Συναλλαγή») καθώς και τη δυνατότητα απόκτησης από την ΕΤΕ περαιτέρω ποσοστού 7.5% τρία χρόνια μετά την ολοκλήρωση της αρχικής Συναλλαγής.  Επίσης, σε συνέχεια της από 16.11.2022 ανακοίνωσης για την υπογραφή μνημονίων συνεννόησης (MoU) μεταξύ της εταιρίας με την ΕΤΕ,. προβλέπεται υπογραφή μίας μακροχρόνιας, αποκλειστικής συμφωνίας συνεργασίας μεταξύ Epsilon Net και ΕΤΕ με αντικείμενο τον από κοινού σχεδιασμό, την ανάπτυξη και διάθεση προϊόντων και υπηρεσιών που αποσκοπούν στην ενίσχυση και στήριξη του επιχειρείν στην Ελλάδα. Μεταξύ άλλων, προβλέπεται η απευθείας διασύνδεση των πληροφοριακών συστημάτων της Epsilon Net (ERP, Εμπορικολογιστικές Εφαρμογές) με τα συστήματα της ΕΤΕ αξιοποιώντας την εξελιγμένη Open Banking πλατφόρμα της στην περιοχή του Embedded Finance.  Οι τραπεζικές υπηρεσίες και τα προϊόντα θα διατίθενται, τόσο στις 132.000 επιχειρήσεις που αυτή τη στιγμή χρησιμοποιούν τα συστήματα της EPSILON ΝΕΤ όσο και σε όλες τις Μικρομεσαίες επιχειρήσεις – πελάτες της ΕΤΕ, αλλά και στις ελληνικές επιχειρήσεις γενικότερα. Οι υπηρεσίες αυτές θα ανταποκρίνονται στις σύγχρονες ψηφιακές ανάγκες των επιχειρήσεων και θα προωθούν τον ψηφιακό μετασχηματισμό των ελληνικών ΜΜΕ προσφέροντας υψηλού επιπέδου εμπειρία στους πελάτες. Η ολοκλήρωση της αρχικής συναλλαγής τελεί υπό τις συνήθεις αναβλητικές αιρέσεις. Κατά την ολοκλήρωση, θα υπογραφεί η σύμβαση στρατηγικής συνεργασίας μεταξύ Epsilon Net και ΕΤΕ κατά τα προβλεπόμενα στο σχετικό μνημόνιο συνεννόησης  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/ydrogeios-asfalistiki-pou-odeyei-o-thesmos-tis-ellinikis-oikogeneias-ereyna-se-synergasia-me-ekke/3765058/,Υδρόγειος Ασφαλιστική: Που οδεύει ο θεσμός της ελληνικής οικογένειας – Έρευνα σε συνεργασία με ΕΚΚΕ,2023-05-04T14:01:00+03:00,newsit.gr,"NewsIT Μεγαλες Επιχειρησεις Υδρογειος Ασφαλιστικη: Που οδευει ο θεσμος της ελληνικης οικογενειας – Ερευνα σε συνεργασια με ΕΚΚΕ Με μία μεγάλη ποιοτική και ποσοτική έρευνα με τίτλο «Οικογένεια και Σύγχρονη Ελληνική Κοινωνία» εγκαινιάζει η Υδρόγειος Ασφαλιστική τις δράσεις της για τη συμπλήρωση των 50 χρόνων λειτουργίας της στην ελληνική αγορά. Η έρευνα ανατέθηκε και θα υλοποιηθεί από το Εθνικό Κέντρο Κοινωνικών Ερευνών (ΕΚΚΕ), ως επιστημονικά υπεύθυνο ερευνητικό φορέα, σε συνεργασία με την εταιρεία MRB Hellas SA. Στόχος της έρευνας είναι να εμπλουτίσει τον δημόσιο και κοινωνικό διάλογο για το παρόν και το μέλλον της οικογένειας στην Ελλάδα, στη σημερινή συγκυρία γενικευμένης ρευστότητας και αβεβαιοτήτων που σηματοδοτούν αλλαγές για την καθημερινότητα των ανθρώπων, τους κοινωνικούς θεσμούς και τις κοινωνικές σχέσεις.  Σε αυτό το πλαίσιο, η έρευνα θα επιχειρήσει να απαντήσει με στοιχεία στο κατά πόσο η οικογένεια, που αποτελεί για αιώνες το «κύτταρο» της ελληνικής κοινωνίας, εξακολουθεί σήμερα να επιτελεί τον κοινωνικό της ρόλο και με ποιες μορφές, τρόπους και μέσα συμβάλλει στο σύγχρονο κοινωνικό γίγνεσθαι και την κοινωνική πρόοδο. Όπως τόνισε ο Παύλος Κασκαρέλης, διευθύνων σύμβουλος της Υδρόγειος Ασφαλιστική : «Για την Υδρόγειο Ασφαλιστική η οικογένεια είναι αξία συνώνυμη της φροντίδας, της αποδοχής, της υποστήριξης, της εμπιστοσύνης και της αλληλεγγύης, εννοιών άρρηκτα συνδεδεμένων τόσο με τον θεσμό της ασφάλισης όσο και με την ίδια την ταυτότητα της εταιρείας.  Όπως συμβαίνει με όλη την κοινωνία, η οικογένεια σήμερα μετασχηματίζεται για να δώσει χώρο και σε νέες μορφές συνύπαρξης και συμβίωσης τις οποίες, εμείς, οφείλουμε να κατανοήσουμε και να υποστηρίξουμε, στο πλαίσιο της αποστολής μας να είμαστε στο πλευρό κάθε οικογένειας. Αυτός είναι ο λόγος που η οικογένεια είναι στο επίκεντρο του ενδιαφέροντος και των επετειακών δράσεων για τα 50 χρόνια της εταιρείας μας. Θέλουμε να συμβάλουμε ενεργά στην υποστήριξη του θεσμού και μέσω αυτού στην πρόοδο της ελληνικής κοινωνίας». Η Ιωάννα Τσίγκανου, διευθύντρια Ερευνών του ΕΚΚΕ και επιστημονικά υπεύθυνη της έρευνας δήλωσε: «Οι επάλληλες κρίσεις και το πλήθος των αβεβαιοτήτων που αυτές επέφεραν, έχουν δημιουργήσει ένα τοπίο ρευστότητας και αλλαγών και έχουν επηρεάσει, πλην των άλλων, τη δομή και λειτουργία του θεσμού της οικογένειας στο σύγχρονο κοινωνικό σχηματισμό. Νέες μορφές οικογένειας, όπως, ενδεικτικά, η μονογονεϊκότητα τείνουν να αναδειχθούν σημαντικές ενώ η θεσμική κατοχύρωση δικαιωμάτων αυτοδιάθεσης και αυτοπροσδιορισμού ως προς το φύλο έχουν δημιουργήσει νέες προκλήσεις για το θεσμό της οικογένειας. Η έρευνα που πραγματοποιούμε θα διαφωτίσει πλευρές αυτών των αλλαγών, θα εμπλουτίσει με στοιχεία τον κοινωνικό διάλογο και θα προσφέρει εργαλεία ανάλυσης σε όσους σχεδιάζουν πολιτικές και υπηρεσίες για την οικογένεια». H έρευνα θα πραγματοποιηθεί μεταξύ Απριλίου και Μαΐου 2023, με τη μέθοδο ποιοτικών και ποσοτικών συνεντεύξεων. Το ποσοτικό σκέλος της έρευνας, σε σταθμισμένο δείγμα 1000 ατόμων, υπό το σχεδιασμό και την εποπτεία του ΕΚΚΕ, έχει αναλάβει η Εταιρεία MRB Hellas. To ποιοτικό σκέλος της έρευνας, που περιλαμβάνει προσωπικές συνεντεύξεις στο πλαίσιο εκπόνησης μελετών περίπτωσης και ομάδες εστιασμένων συνεντεύξεων (focus groups) θα υλοποιήσει το ΕΚΚΕ. Τα αποτελέσματα της έρευνας θα παρουσιαστούν σε ειδική εκδήλωση που θα πραγματοποιήσει η Υδρόγειος Ασφαλιστική στο πλαίσιο της επετείου για τα 50 χρόνια λειτουργίας της, τον Ιούνιο του 2023 στην Αθήνα  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Mytilineos-edraiosi-epidoseon-to-a-trimino-kai-prosdokies-gia-peraitero-kerdoforia-to-2023/3765069/,Mytilineos: Εδραίωση επιδόσεων το α’ τρίμηνο και προσδοκίες για περαιτέρω κερδοφορία το 2023,2023-05-04T13:01:00+03:00,newsit.gr,"NewsIT Μεγαλες Επιχειρησεις Mytilineos: Εδραιωση επιδοσεων το α’ τριμηνο και προσδοκιες για περαιτερω κερδοφορια το 2023 Βελτίωση των οικονομικών μεγεθών στο πρώτο τρίμηνο 2023 πέτυχε ο όμιλος Μυτιληναίος, καθώς, ο κύκλος εργασιών αυξήθηκε σε €1.358 εκατ. έναντι €1.042 εκατ. στο Α’ τρίμηνο του 2022, σημειώνοντας αύξηση 30% παρά την σημαντική αποκλιμάκωση των τιμών ενέργειας και μετάλλων. Τα Κέρδη προ Φόρων, Τόκων και Αποσβέσεων (EBITDA) σημείωσαν επίσης σημαντική αύξηση κατά 72% στα €225 εκατ. έναντι €130 εκατ. την αντίστοιχη περίοδο του προηγούμενου έτους, επωφελούμενα από τη συνεχή διεθνοποίηση των δραστηριοτήτων της Εταιρείας που έχει ως αποτέλεσμα τις ταυτόχρονα ισχυρές επιδόσεις των Κλάδων Ενέργειας και Μεταλλουργίας και την περαιτέρω διεύρυνση του περιθωρίου κέρδους.  H MYTILINEOS πέτυχε την ιστορικά καλύτερη επίδοσή της σε A’ τρίμηνο έτους με οδηγό τον Κλάδο της Ενέργειας. Πιο συγκεκριμένα, πέραν της σημαντικής συνεισφοράς της M Renewables (ΑΠΕ Ελλάδας και εξωτερικού), η οποία είδε την κερδοφορία της να αυξάνεται κατά ~50% σε σύγκριση με το Α’ τρίμηνο του 2022, o Κλάδος της Ενέργειας ευνοήθηκε επίσης από την ενδυνάμωση της παρουσίας της MYTILINEOS στην προμήθεια φυσικού αερίου και ηλεκτρικής ενέργειας τόσο στην ευρύτερη περιοχή των Βαλκανίων και της ΝΑ Ευρώπης όσο και εντός Ελλάδος. Παράλληλα στην εγχώρια αγορά η παρουσία της MYTILINEOS ενισχύεται σταθερά, καθώς μαζί με την ολοκλήρωση της διαδικασίας εξαγοράς της WATT+VOLT, το ενιαίο μερίδιο αγοράς πλέον ξεπερνά το 10% διαθέτοντας περισσοτέρους από 500.000 πελάτες. Ο Κλάδος της Μεταλλουργίας, πέτυχε ακόμα ένα πολύ ισχυρό τρίμηνο, κυρίως λόγω της έγκαιρης ανάληψης δράσεων, από πλευράς της διοίκησης της Εταιρείας, αναφορικά τόσο με την κατοχύρωση ευνοϊκών τιμών LME, ισοτιμίας €/$ όσο και για τον έλεγχο του κόστους. Τα παραπάνω, σε συνδυασμό με τα σημαντικά συγκριτικά πλεονεκτήματα που προσφέρει η συνύπαρξη των τομέων Ενέργειας και Μετάλλων, αντικατοπτρίζονται στην περαιτέρω βελτίωση του περιθωρίου κέρδους και διατηρούν τη MYTILINEOS μεταξύ των ανταγωνιστικότερων παραγωγών αλουμινίου και αλουμίνας παγκοσμίως. Αναφορικά με την δραστηριότητα των κατασκευών, σύμφωνα με τις αποφάσεις της Έκτακτης Γενικής Συνέλευσης των μετόχων της 10ης Απριλίου 2023, βαίνει προς ολοκλήρωση η απόσχιση των κλάδων Υποδομών και Παραχωρήσεων και η εισφορά τους στις αντίστοιχες θυγατρικές εταιρείες, ΜΕΤΚΑ ΑΤΕ και Μ Παραχωρήσεων, οι οποίες αναμένεται σταδιακά να ενισχύσουν τις οικονομικές επιδόσεις της MYTILINEOS. Τέλος, ιδιαίτερα σημαντική ήταν η αύξηση των καθαρών κερδών, μετά από φόρους και δικαιώματα μειοψηφίας, που ανήλθαν σε €143 εκατ., αυξημένα κατά 113% σε σύγκριση με τα €67 εκατ. το προηγούμενο έτος. Σημειώνεται ότι για 3ο συνεχόμενο τρίμηνο η MYTILINEOS καταγράφει κέρδη ανά μετοχή τα οποία ξεπερνούν το 1 ευρώ.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/violanta-ependysi-stin-larisa-gia-to-proto-ergostasio-ston-kosmo-mpiskoton-xoris-kaminada/3765022/,Βιολάντα: Επένδυση στην Λάρισα για το πρώτο εργοστάσιο στον κόσμο μπισκότων χωρίς καμινάδα,2023-05-04T12:05:00+03:00,newsit.gr,"NewsIT Μεγαλες Επιχειρησεις Επενδυση στην Λαρισα για το πρωτο εργοστασιο στον κοσμο μπισκοτων χωρις καμιναδα Μία παγκόσμια περιβαλλοντική καινοτομία έρχεται από την Βιολάντα και το εργοστάσιο της στην Λάρισα, καθώς η εταιρεία δημιουργεί το πρώτο και μοναδικό εργοστάσιο μπισκότων στον κόσμο χωρίς καμινάδα. Το ύψος της επένδυσης έφτασε τα 4,2 εκατομμύρια ευρώ και το εργοστάσιο θα παράγει σε πλήρη ανάπτυξη 2,5 χιλιάδες τόνους μπισκότα ετησίως. Η επένδυση ολοκληρώνεται περί τα μέσα Ιουνίου, ενώ ήδη έχουν ξεκινήσει οι δοκιμαστικές παραγωγές μπισκότων με εντυπωσιακά αποτελέσματα. Η νέα γραμμή παραγωγής που εγκαταστάθηκε στο πράσινο εργοστάσιο της Βιολάντα θα παράγει τα μπισκότα: Πτι – Μπερ, Digestive, Cookies Full 45, Μπισκότα με 3 Υλικά.  Η πράσινη επένδυση Η καινοτόμα τεχνολογία που παρουσιάζεται για πρώτη φορά στη βιομηχανία μπισκότων, έγκειται σε δίπλωμα ευρεσιτεχνίας που ανήκει στον πρόεδρο και ιδιοκτήτη της Βιολάντα, κ. Κωνσταντίνο Τζιωρτζιώτη, ο οποίος έπειτα από πολυετή σχεδιασμό, σε συνεργασία με μηχανικούς και στελέχη της εταιρείας, ανέπτυξαν και έθεσαν σε λειτουργία την «πράσινη» τεχνολογία, η οποία μας επιτρέπει να σχεδιάζουμε σήμερα… ένα αύριο πιο βιώσιμο για όλους! Η παγκόσμια περιβαλλοντική καινοτομία έγκειται στο γεγονός πως η πρωτοποριακή βιομηχανία μπισκότων, μέσω της μοναδικής συνδυαστικής τεχνολογίας «Βιολάντα steam free», έχει καταργήσει τις καμινάδες ρύπων στη γραμμή παραγωγής αλλά και τις καμινάδες αποβολής υδρατμών και θερμών αερίων μέσω ειδικών αναλλακτών νερού γεωθερμίας. Αναλυτικότερα, για την επιτυχή κατάργηση των καμινάδων ρύπων κατασκευάστηκε καθετοποιημένος ηλεκτροτροφοδοτούμενος φούρνος τούνελ υποστηριζόμενος από ανανεώσιμες πηγές ενέργειας ( φωτοβολταϊκά κ.α.) καταργώντας έτσι κάθε καύσιμη ύλη και εκμηδενίζοντας την εκπομπή ρύπων. Για την κατάργηση των καμινάδων αποβολής υδρατμών και θερμών αερίων θερμοκηπίου σχεδιάστηκαν, κατασκευάστηκαν και εγκαταστάθηκαν ειδικοί εναλλάκτες νερού οι οποίοι μέσω γεωθερμίας ψύχουν διαιρετικά τους υδρατμούς με αποτέλεσμα την υγροποίηση τους. Τα οφέλη που προκύπτουν από την παραπάνω εφαρμογή είναι αφενός μεν η κατάργηση των καμινάδων υδρατμών, με αποτέλεσμα τον άμεσο περιορισμό αποβολής διοξειδίου του άνθρακα (CO2) και αφετέρου η δωρεάν παραγωγή ζεστού νερού, αρκετό για την υπερκάλυψη των αναγκών του εργοστασίου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/amvyks-me-dipsifio-rythmo-anaptyksis-trexoun-oi-poliseis-alkoolouxon-to-2023-emfasi-sta-krasia/3764592/,Άμβυξ: Με διψήφιο ρυθμό ανάπτυξης «τρέχουν» οι πωλήσεις αλκοολούχων το 2023 – Έμφαση στα κρασιά,2023-05-03T19:30:06+03:00,newsit.gr,"NewsIT Μεγαλες Επιχειρησεις Αμβυξ: Με διψηφιο ρυθμο αναπτυξης «τρεχουν» οι πωλησεις αλκοολουχων το 2023 – Εμφαση στα κρασια Στην ενίσχυση του τμήματος Oenothèque, το οποίο διευρύνεται με εμβληματικές ετικέτες κρασιών, μέσα από μια σειρά νέων συνεργασιών, προχωρά η ΑΜΒΥΞ, μεγαλύτερη και παλαιότερη εταιρεία διανομής αλκοολούχων ποτών, οίνων και μπύρας στην Ελλάδα. Κύριο χαρακτηριστικό του διευρυμένου χαρτοφυλακίου, αποτελεί η γεωγραφική διασπορά, όπως δήλωσε σε εκπροσώπους του Τύπου η διοίκηση της εταιρείας, με αφορμή την παρουσίαση της ανανεωμένης στρατηγικής, που εστιάζει στην κατηγορία του κρασιού και τις νέες συνεργασίες.  Η ανάπτυξη της εταιρείας, έρχεται σε μια περίοδο που ευνοεί την κατανάλωση αλκοολούχων ποτών, λόγω και του αυξημένου τουριστικού κύματος.  Ο Γιάννης Αρτινός γενικός διευθυντής της ΑΜΒΥΞ, εξέφρασε την αισιοδοξία του για ολόκληρο το 2023, λόγω της θετικής μέχρι σήμερα πορείας από την αρχή του έτους. Όπως είπε, φέτος καταγράφεται διψήφιος ρυθμός ανάπτυξης, ενώ υπενθυμίζεται, ότι το 2022 οι πωλήσεις ανήλθαν στα 145 εκατ. ευρώ. Έτσι, έχοντας ως σταθερή προτεραιότητα την επέκταση της δραστηριότητας της στην αγορά premium ελληνικών και εισαγόμενων οίνων, τώρα επενδύει και στο ανθρώπινο δυναμικό της, με την πρόσφατη ανάθεση του τμήματος Oenothèque στον Στάθη Σάλτα, ένα καταξιωμένο στέλεχος με μακρά και πολύτιμη εμπειρία στο χώρο του οίνου.  Το Βορράστρι αποτελεί την νεότερη έλευση στο χαρτοφυλάκιο κρασιών της ΑΜΒΥΞ. Πρόκειται για μια νέα ετικέτα κρασιού στην οποία επένδυσε η εταιρεία, με επιμέλεια σε όλα τα στάδια από την επιλογή των σταφυλιών, την οινοποίηση, μέχρι το τελικό προϊόν. Το προϊόν θα λανσαριστεί τις επόμενες ημέρες στην αγορά και θα αποτελεί μια οικονομική επιλογή. Στο χαρτοφυλάκιο της ΑΜΒΥΞ ξεχωριστή θέση κατέχει ο διεθνούς κύρους Οίκος Οίνου & Οινοπνευματωδών ποτών της Moët Hennessy και το Κτήμα Άλφα, δύο διαχρονικές συνεργασίες οι οποίες έχουν προσφέρει γνώσεις στην διαχείριση και τις προκλήσεις του κλάδου.  Από αυτή την μακρόχρονη σχέση, τα στελέχη της ΑΜΒΥΞ μεταλαμπαδεύουν την εμπειρία τους σε στρατηγικές συνεργασίες, εντός της ελληνικής επικράτειας, συνάπτοντας συνεργασίες με μερικά από τα πιο υποσχόμενα Ελληνικά κτήματα όπως τα Μωραΐτης, Παλυβός,  Κοκοτού κ.α. Πλέον, με την ενίσχυση του ανθρώπινου δυναμικού με εξειδικευμένα στελέχη της αγοράς όπως ο κύριος Σάλτας αλλά και με την διεύρυνση του χαρτοφυλακίου με νέα Κτήματα από σπουδαίες οινικές ζώνες, η ΑΜΒΥΞ θέτει τους στόχους της επόμενης 5ετίας που είναι η ανάδειξη της ως κορυφαίας εταιρείας εισαγωγής, προώθησης και εμπορίας κρασιού στην Ελλάδα καθώς και η ενίσχυση του Oenotheque portfolio με τα ποιοτικότερα ελληνικά και ξένα Κτήματα. Με αφορμή την ανάπτυξη του τμήματος Oenothèque, ο κ. Αρτινός δήλωσε:  «Παραμένουμε απόλυτα προσηλωμένοι στο όραμα μας, η Άμβυξ να γίνει η μεγαλύτερη εταιρεία κρασιού στον Ελλάδα, ότι πετύχαμε και στον κλάδο των οινοπνευματωδών. Δουλεύουμε μεθοδικά προς αυτόν τον σκοπό, ώστε να ενδυναμώσουμε το χαρτοφυλάκιο μας και να ενισχύσουμε τη σχέση μας με τους πελάτες και το καταναλωτικό κοινό, αναδεικνύοντας ό,τι καλύτερο έχει να προσφέρει ο εγχώριος και διεθνής αμπελώνας.» Αλλά και ο κ. Στάθης Σάλτας, Oenothèque Manager της ΑΜΒΥΞ, σχολιάζοντας τη στρατηγική ενίσχυσης του τμήματος Oenothèque δήλωσε ότι ανοίγει ο δρόμος για γνωριμία με τους ελληνικούς και διεθνείς αμπελώνες, ενώ αποτελεί μια ευκαιρία ώστε η ΑΜΒΥΞ να συστήνει στον κόσμο ετικέτες που αντιπροσωπεύουν τη σύγχρονη εικόνα του ελληνικού και διεθνούς οίνου, αναδεικνύοντας ταυτόχρονα την ποιότητα, την προσωπικότητα και τη φιλοσοφία, που διαχρονικά χαρακτηρίζει τον κάθε οινοποιό.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/to-ypertameio-anelave-dyo-simantikes-protovoulies-gia-ti-viosimotita-ton-ergazomenon-tou/3764301/,Το Υπερταμείο ανέλαβε δύο σημαντικές πρωτοβουλίες για τη βιωσιμότητα των εργαζομένων του,2023-05-03T14:14:19+03:00,newsit.gr,"NewsIT Μεγαλες Επιχειρησεις Το Υπερταμειο ανελαβε δυο σημαντικες πρωτοβουλιες για τη βιωσιμοτητα των εργαζομενων του Την πρωτοβουλία της πρώτης online «Ακαδημίας Βιωσιμότητας» στον Όμιλο και το Εγχειρίδιο Καταπολέμησης της Σεξουαλικής Παρενόχλησης και Βίας στην Εργασία, παρουσίασε το Υπερταμείο σε ειδική ημερίδα που διοργανώθηκε με τη συμμετοχή εργαζομένων του Ομίλου. Η Ακαδημία Βιωσιμότητας αποτελεί μια νέα πρωτοβουλία του Υπερταμείου σε συνεργασία με το Ινστιτούτο για τη Βιώσιμη Ανάπτυξη του EPLO – Ευρωπαϊκού Οργανισμού Δημοσίου Δικαίου και την εταιρεία εκπαίδευσης και αξιολόγησης σε θέματα ESG, Verimpact, και απευθύνεται σε 500 εργαζόμενους/ες του Ομίλου προκειμένου να συμβάλει ενεργά στην ευαισθητοποίηση και εκπαίδευση των στελεχών σε θέματα ESG.  Οι εργαζόμενοι έχουν τη δυνατότητα να παρακολουθήσουν τις εκπαιδεύσεις, μέσα από μια καινοτόμο online πλατφόρμα από όποια συσκευή τους διευκολύνει και με την επιτυχή ολοκλήρωση των μαθημάτων να λάβουν το σχετικό πιστοποιητικό. Πρόκειται για μια οριζόντια δράση με στόχο τη δημιουργία μιας κοινής κουλτούρας βιωσιμότητας στις εταιρείες του Υπερταμείου.   Ο Διευθυντής του Ινστιτούτου για τη Βιώσιμη Ανάπτυξη του EPLO, κ. Σπύρος Κουβέλης, συνεχάρη το Υπερταμείο για την πρωτοβουλία καθώς, όπως ανέφερε, η διάχυση των μηνυμάτων βιωσιμότητας και η πρακτική εκπαίδευση των στελεχών του Υπερταμείου και των θυγατρικών του μπορεί να συμβάλει με ουσιαστικό τρόπο στην επίτευξη των Στόχων Βιώσιμης Ανάπτυξης του ΟΗΕ.  Στην ίδια ημερίδα, παρουσιάστηκε και το εγχειρίδιο για την πρόληψη και καταπολέμηση της σεξουαλικής παρενόχλησης και βίας στην εργασίας που δημιουργήθηκε για το Υπερταμείο με την εξειδικευμένη συμβουλευτική συνδρομή του οργανισμού Women on Top.  To εγχειρίδιο θίγει και επεξηγεί τα βασικά ζητήματα που σχετίζονται με τη σεξουαλική παρενόχληση, συνοδεύοντας τα με σχετικά παραδείγματα περιστατικών και συμπεριφορών. Επίσης περιγράφει τα βήματα που μπορούν να ακολουθήσουν τα θύματα σεξουαλικής παρενόχλησης, αξιοποιώντας, μεταξύ άλλων, τις υφιστάμενες πολιτικές και μηχανισμούς του Υπερταμείου.  Η κ. Στέλλα Κάσδαγλη, συνιδρύτρια του Women On Top, ανέφερε ότι «τα καλύτερα αποτελέσματα στην καταπολέμηση της σεξουαλικής παρενόχλησης επιτυγχάνονται μέσα από την κατάρτιση στιβαρών πολιτικών, τη εφαρμογή μέσων πρόληψης και την ευαισθητοποίηση και επιμόρφωση όλων των εμπλεκόμενων σε θέματα ισότητας και σεβασμού στην εργασία».  «Οι δύο αυτές δράσεις είναι μέρος της ολοκληρωμένης στρατηγικής βιωσιμότητας που έχει καταρτήσει το Υπερταμείο, θέτοντας συγκεκριμένους και μετρήσιμους στόχους για όλες τις  θυγατρικές του» ανέφερε από την πλευρά της η κ. Ανθή Τροκούδη, Διευθύντρια Επικοινωνίας και Βιωσιμότητας του Υπερταμείου, τονίζοντας ότι «η κοινή αντίληψη για τη βιωσιμότητα αποτελεί προϋπόθεση για την επιτυχή εφαρμογή της».   ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/o-kyriakos-mitsotakis-sta-thermokipia-thrakis-exoun-mia-monadiki-patenta-na-paragoun-energeia-me-geothermia/3764290/,Ο Κυριάκος Μητσοτάκης στα Θερμοκήπια Θράκης – «Έχουν μια μοναδική πατέντα να παράγουν ενέργεια με γεωθερμία»,2023-05-03T14:00:40+03:00,newsit.gr,"NewsIT Μεγαλες Επιχειρησεις Ο Κυριακος Μητσοτακης στα Θερμοκηπια Θρακης – «Εχουν μια μοναδικη πατεντα να παραγουν ενεργεια με γεωθερμια» Τα Θερμοκήπια Θράκης ήταν στους προορισμούς που επισκέφθηκε ο πρωθυπουργός Κυριάκος Μητσοτάκης στο πλαίσιο της πρόσφατης επίσημης επίσκεψής του στη Θράκη και της ενημέρωσής του για πρωτοποριακές αναπτυξιακές επιχειρήσεις στην περιοχή. Ο Κυριάκος Μητσοτάκης ξεναγήθηκε στις εγκαταστάσεις της Θερμοκήπια Θράκης Α.Ε., μια κοινοπραξία του ομίλου Thrace Group και της ‘Eλαστρον, που πρόσφατα βραβεύτηκε ως Green Company of the Year, συνομίλησε με τους εργαζόμενους και ενημερώθηκε για τη λειτουργία του μεγαλύτερου θερμοκηπίου του είδους του στη νοτιοανατολική Ευρώπη, καθώς και για την καινοτόμο και ολιστική προσέγγιση που υιοθετεί σε σχέση με το περιβάλλον και την πράσινη οικονομία.  Ο Κυριάκος Μητσοτάκης συνεχάρη το προσωπικό και τη διοίκηση των Θερμοκηπίων για την ορθή και υπεύθυνη διαχείριση των φυσικών πόρων και την επίτευξη σχεδόν μηδενικού ανθρακικού αποτυπώματος στη λειτουργία των Θερμοκηπίων, μέσω του συνδυασμού υδροπονικής καλλιέργειας και γεωθερμίας.   «Τα Θερμοκήπια Θράκης έχουν μια μοναδική πατέντα να παράγουν ενέργεια με γεωθερμία. Αυτό σημαίνει ουσιαστικά ότι η ενέργεια μετατρέπεται σε συγκριτικό πλεονέκτημα», ανέφερε χαρακτηριστικά στην ομιλία του ο Πρωθυπουργός, τονίζοντας ακόμη ότι «περισσότερες επιχειρήσεις στην περιφέρεια και επενδύσεις θα πρέπει να αξιοποιήσουν τα σημαντικά γεωθερμικά πεδία της Θράκης, ώστε η ενέργεια να μην είναι μειονέκτημα αλλά πλεονέκτημα».  Παράλληλα με τη διατήρηση του περιβαλλοντικού της αποτυπώματος σε πολύ χαμηλά επίπεδα, εφαρμόζοντας σύγχρονες μεθόδους καλλιέργειας και αξιοποιώντας ανανεώσιμες πηγές ενέργειας, προτεραιότητα της Θερμοκήπια Θράκης Α.Ε. είναι η στήριξη της τοπικής κοινωνίας και αγοράς εργασίας, συμβάλλοντας ενεργά με την απασχόληση 230 εργαζομένων με υψηλό ποσοστό εργαζομένων γυναικών. Με όχημα τη βιώσιμη και υπεύθυνη στρατηγική για την παραγωγή φρέσκων και υψηλής ποιότητας κηπευτικών προϊόντων που ανταποκρίνονται στις σύγχρονες ανάγκες των καταναλωτών, τη δύναμη των ανθρώπων και των συνεργατών της εταιρείας και με ολοκληρωμένο σχεδιασμό, η Θερμοκήπια Θράκης Α.Ε. συνεχίζει να μεγαλώνει, να εξελίσσεται και να βελτιώνεται. Το φιλόδοξο πλάνο της εταιρείας για το μέλλον περιλαμβάνει μεταξύ άλλων, υψηλές επενδύσεις, σημαντικές επεκτάσεις και κυρίως ενίσχυση του ανθρώπινου δυναμικού, συμβάλλοντας σταθερά στον πράσινο και ψηφιακό μετασχηματισμό, σε τοπικό και πανελλαδικό επίπεδο.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Z-Bogdanovic-CEO-Coca-Cola-HBC-16-2-ayksithikan-ta-kathara-esoda-to-1o-trimino-ektimiseis-gia-2023/3764125/,"Z. Bogdanovic, CEO Coca-Cola HBC: 16,2% αυξήθηκαν τα καθαρά έσοδα το 1ο τρίμηνο – Εκτιμήσεις για 2023",2023-05-03T11:20:00+03:00,newsit.gr,"NewsIT Μεγαλες Επιχειρησεις Z. Bogdanovic, CEO Coca-Cola HBC: 16,2% αυξηθηκαν τα καθαρα εσοδα το 1ο τριμηνο – Εκτιμησεις για 2023 Ικανοποιητική πορεία για το πρώτο τρίμηνο του έτους κατέγραψε η Coca-Cola HBC HBC AG, όμιλος παραγωγής καταναλωτικών προϊόντων, με αισιόδοξες εκτιμήσεις για ολόκληρη τη χρονιά, από τον Zoran Bogdanovic, διευθύνοντα σύμβουλο της εταιρείας. Όπως ανακοινώνει η Coca-Cola HBC, τα βασικά σημεία επιδόσεων πρώτου τριμήνου ήταν τα εξής:  -Συνεπής εκτέλεση της στρατηγικής 24/7 κατανάλωσης, η οποία οδήγησε σε αύξηση των καθαρών εσόδων από πωλήσεις του πρώτου τριμήνου κατά 22,2% σε οργανική βάση, εξαιρουμένης της Ρωσίας και της Ουκρανίας. -Αύξηση των καθαρών εσόδων λόγω μείγματος τιμών, καθώς η εταιρεία προέβη σε δράσεις για την αντιμετώπιση της επίδρασης του πληθωρισμού στα κόστη.  -Αύξηση του όγκου πωλήσεων στα ανθρακούχα αναψυκτικά, στα ποτά ενέργειας και τον καφέ, που αντισταθμίστηκε από μειώσεις στην κατηγορία των μη ανθρακούχων αναψυκτικών, κυρίως εξαιτίας της αναμενόμενης μείωσης στην κατηγορία του νερού, με αποτέλεσμα οι συνολικοί όγκοι πωλήσεων να παραμείνουν αμετάβλητοι. -Συνεχιζόμενη αύξηση του μεριδίου αγοράς σε αξία, με το μερίδιο των έτοιμων προς κατανάλωση μη αλκοολούχων αναψυκτικών να αυξάνεται κατά 70 μονάδες βάσης και αυτό των ανθρακούχων αναψυκτικών να αυξάνεται κατά 10 μονάδες βάσης. -Αύξηση των καθαρών εσόδων από πωλήσεις κατά 16,2% σε οργανική βάση το πρώτο τρίμηνο. -Τα καθαρά έσοδα από πωλήσεις ανά κιβώτιο αυξήθηκαν κατά 21,0% σε οργανική βάση, υπεραντισταθμίζοντας τη μείωση κατά 4,0% του όγκου πωλήσεων σε οργανική βάση. -Τα καθαρά έσοδα από πωλήσεις αυξήθηκαν κατά 24,4% σε δημοσιευμένη βάση το πρώτο τρίμηνο. -Η ενοποίηση της Αιγύπτου και του Ομίλου εταιρειών Multon συνέβαλε στην αύξηση των καθαρών εσόδων σε δημοσιευμένη βάση κατά 8,8 ποσοστιαίες μονάδες. -Οι μεταβολές στις συναλλαγματικές ισοτιμίες είχαν αρνητικό αντίκτυπο στην αύξηση των καθαρών εσόδων σε δημοσιευμένη βάση κατά 0,6 ποσοστιαίες μονάδες, κυρίως λόγω της υποτίμησης των νομισμάτων της Νιγηρίας και της Αιγύπτου. Επιχειρηματικές προοπτικές Ο κ. Zoran Bogdanovic, Διευθύνων Σύμβουλος της Coca-Cola HBC AG, σχολίασε: «Η συνεπής υλοποίηση της στρατηγικής μας οδήγησε σε ένα καλό ξεκίνημα για το 2023 και αναμένουμε να πετύχουμε ισχυρές επιδόσεις για μια ακόμη χρονιά. Συνεπώς, τώρα πιστεύουμε περισσότερο ότι το 2023 θα επιτύχουμε αύξηση των λειτουργικών κερδών σε οργανική βάση». Σύμφωνα με το επιχειρησιακό της πλάνο, η εταιρεία συνεχίζει να επενδύσει στο χαρτοφυλάκιο προϊόντων 24/7 κατανάλωσης, ενώ κάνει ενέργειες για επέκταση της κατηγορίας ποτών ενέργειας στην Αίγυπτο. Παράλληλα, ανακοινώνει την ολοκλήρωση της προετοιμασίας για την επανακυκλοφορία του σήματος Kinley στην κατηγορία των ανθρακούχων αναψυκτικών για ενήλικες, το δεύτερο τρίμηνο και την ολοκλήρωση της προετοιμασίας για την κυκλοφορία του Jack Daniel’s & Coca-Cola στην Πολωνία, την Ιρλανδία και την Ουγγαρία, τον Απρίλιο. Επίσης, όσον αφορά την κατηγορία του καφέ, ανακοινώνει την ολοκλήρωση της προετοιμασίας για τις επιπρόσθετες κυκλοφορίες του Caffè Vergnano στην Τσεχία και τη Σλοβακία, το δεύτερο τρίμηνο. Οι στόχοι Όπως ανακοινώνει η διοίκηση: Για το σύνολο του έτους αναμένουμε να επιτύχουμε οργανική αύξηση των καθαρών εσόδων από πωλήσεις σε επίπεδο Ομίλου πάνω από το εύρος στόχο του 5-6% . -Αύξηση του κόστους πωληθέντων ανά κιβώτιο στο μεσαίο επίπεδο του εύρους 10-20% για το 2023. -Πεποίθηση ότι θα επιτύχουμε αύξηση των λειτουργικών κερδών στο άνω επίπεδο του εύρους -3% έως +3% σε οργανική βάση, το 2023. Πιο ολοκληρωμένη ενημέρωση σχετικά με τη στρατηγική και τις μεσοπρόθεσμες προοπτικές της εταιρείας θα υπάρξει στην Ημερίδα Επενδυτών στη Ρώμη, στις 25 Μαΐου 2023.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/mpoutaris-nea-selida-gia-tin-oinopoiia-ellinosouidikes-ependyseis-5-ekat-eyro/3764085/,Μπουτάρης: Νέα σελίδα για την οινοποιία – Ελληνοσουηδικές επενδύσεις 5 εκατ. ευρώ,2023-05-03T10:28:46+03:00,newsit.gr,"NewsIT Μεγαλες Επιχειρησεις Μπουταρης: Νεα σελιδα για την οινοποιια – Ελληνοσουηδικες επενδυσεις 5 εκατ. ευρω Σε νέα τροχιά ανάπτυξης εισέρχεται η ιστορική μάρκα κρασιού, υπό τη διοίκηση της Sterner Stenhus, των αδελφών Ηλία Γεωργιάδη CEO και Θωμά Γεωργιάδη CFO του ομίλου και πρόεδρο των Ελληνικών Οινοποιείων. Παράλληλα, με έμπνευση το κρασί και τα οινοποιεία, η εταιρεία χαράσσει σχέδια και στον τουρισμό, δίνοντας έμφαση στον οινοτουρισμό.   Για την νέα σελίδα της ιστορικής Boutari και τα σχέδια της επόμενης μέρας μίλησαν οι επικεφαλής της εταιρείας σε εκπροσώπους του Τύπου και όπως τόνισαν το επενδυτικό πλάνο θα δώσει έμφαση στα εμπορικά σήματα, την ανανέωση των εγκαταστάσεων, την επέκταση σε αγορές του εξωτερικού και την περιβαλλοντική αναβάθμιση. Μέσα από εντυπωσιακό οπτικοακουστικό υλικό οι καλεσμένοι ταξίδεψαν στην ιστορία της Boutari από την ίδρυσή της το 1879 έως το σήμερα, ενώ αποκαλύφθηκε και η νέα εταιρική ταυτότητα της Boutari – μια αλληγορία του ήλιου, της γης και του αμπελιού της ελληνικής γης.    Ο κ. Θωμάς Γεωργιάδης αναφέρθηκε στην πρόκληση της ανάπτυξης που καλείται η νέα εταιρεία να αντιμετωπίσει διατηρώντας παράλληλα τη σημαντική κληρονομιά της, ενώ κάλεσε τους συνεργάτες της να γίνουν συνοδοιπόροι στο νέο ταξίδι της.  Από την πλευρά του ο διευθύνων σύμβουλος Νίκος Σπέντζας ανέφερε ότι υπάρχουν σχέδια για την ανάδειξη παλιών και ποιοτικών κρασιών, που ωριμάζουν στα κελάρια της Boutari, ενώ σχέδια υπάρχουν και για την απόκτηση νέων αμπελώνων. Οι εξαγωγές αποτελούν στρατηγικό στόχο της Μπουτάρης. Ήδη, το 25% του τζίρου, προέρχεται από πωλήσεις στο εξωτερικό. Δυνατές αγορές για την εταιρεία, αποτελούν αυτές που επικρατεί το ελληνικό στοιχείο, όπως Αμερική, Καναδάς και Γερμανία, ενώ στόχος αποτελεί η ενίσχυση της παρουσίας στις ήδη υπάρχουσες αγορές, καθώς και στην Αυστραλία. Ήδη, το 2023 κινείται με ικανοποιητικούς ρυθμούς, ενώ ικανοποιητικό ήταν και το 2022, όπου η Μπουτάρης πέτυχε πωλήσεις 10 εκατ. ευρώ.  Βασικός πυλώνας του στρατηγικού πλάνου είναι επίσης η ανάπτυξη του κωδικολογίου της εταιρείας έτσι ώστε να καλύπτονται όλες οι ανάγκες των καταναλωτών καθώς και η ανανέωση των παραγωγικών της εγκαταστάσεων.  Επίσης, ένα από τα πλεονεκτήματα της Boutari είναι τα 5 οινοποιεία και οι τοπικοί αμπελώνες που βρίσκονται στις καλύτερες τοποθεσίες παραγωγής οίνου της χώρας.  Αξιοποιώντας την εμπειρία τους στον real estate οι αδελφοί Γεωργιάδη, μέσω της Premia Properties, χαράσσουν σχέδια και στον τουριστικό τομέα. Ειδικότερα, πρόθεση αποτελεί η κατασκευή ξενοδοχείου μπουτίκ, χωρητικότητας 15 δωματίων στα ακίνητα της Μπουτάρη Οινοποιητική, στο Ηράκλειο Κρήτης, ενώ αντίστοιχα πλάνα δρομολογεί η εταιρεία και στη Σαντορίνη, όπου πρόθεση αποτελεί η δημιουργία ξενοδοχείου 40 με 50 δωματίων. Στοχευμένες κινήσεις θα υλοποιήσουν προς τον οινοτουρισμό, αξιοποιώντας την εμπειρία του κρασιού, με τις επενδύσεις στον τουρισμό. Οι περιοχές που τους ενδιαφέρουν στην παρούσα φάση για ανάπτυξη της τουριστικής δραστηριότητας είναι η Κρήτη, η Σαντορίνη και Η Νάουσα.  Επιπλέον, με όχημα το σήμα Ιόλη, που απέκτησε από την Αθηναϊκή Ζυθοποιία, η Sterner Stenhus θέτει στόχους και στο νερό. Η διανομή του φυσικού μεταλλικού νερού Ιόλη ξεκίνησε από τις αρχές Απριλίου και σύμφωνα με τους νέους ιδιοκτήτες, στόχος αποτελεί η ενίσχυση της παρουσίας σε Ελλάδα κι εξωτερικό, καθώς και η διεύρυνση του χαρτοφυλακίου με νέες κατηγορίες, όπως είναι τα βιταμινούχα νερά.  Η εταιρεία Μπουτάρη Οινοποιεία Α.Ε. αποτελεί μια αμιγώς ελληνική οινοποιητική επιχείρηση, η οποία ξεκίνησε να γράφει τη δική της ιστορία του κρασιού από το 1879. Διαθέτοντας έξι οινοποιεία στην Ελλάδα σε σημαντικές οινοπαραγωγικές περιοχές της χώρας, αναπτύσσει μία ολοκληρωμένη γκάμα προϊόντων με περισσότερες από 35 ετικέτες κρασιών. Η εξαγωγική δράση της οινοποιίας απλώνεται σε περισσότερες από 40 χώρες συμβάλλοντας στην εδραίωση του ελληνικού κρασιού και στο εξωτερικό.  Το 2022, η εταιρεία εξαγοράστηκε από το επενδυτικό σχήμα Sterner Stenhus Greece στοχεύοντας στην περαιτέρω ανάπτυξη της ιστορικής επιχείρησης, στην αξιοποίηση των παραγωγικών δυνατοτήτων, πάντοτε με την τεχνογνωσία και την εμπειρία που διαθέτει το ανθρώπινο δυναμικό της Μπουτάρη Οινοποιεία Α.Ε.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/odysseas-athanasiou-Lamda-Development-neo-rekor-gia-ta-emporika-kentra-kai-pyretodeis-rythmoi-sto-elliniko/3764018/,Οδυσσέας Αθανασίου – Lamda Development: Νέο ρεκόρ για τα εμπορικά κέντρα και πυρετώδεις ρυθμοί στο Ελληνικό,2023-05-03T08:35:11+03:00,newsit.gr,"NewsIT Μεγαλες Επιχειρησεις Οδυσσεας Αθανασιου – Lamda Development: Νεο ρεκορ για τα εμπορικα κεντρα και πυρετωδεις ρυθμοι στο Ελληνικο Εξαιρετική χρονιά αποδείχθηκε το 2022 για την Lamda Development, καθώς η συνολική αξία του επενδυτικού χαρτοφυλακίου κατέγραψε νέο ιστορικό ρεκόρ ξεπερνώντας τα €3 δισ., όπως ανέφερε ο διευθύνων σύμβουλος της εταιρείας, Οδυσσέας Αθανασίου. «Εν μέσω αντίξοων συνθηκών αγοράς, ολοκληρώσαμε με σημαντική υπερκάλυψη την έκδοση του πρώτου Πράσινου Κοινού Ομολογιακού Δανείου ύψους €230εκ, στην οποία καταγράφηκε νέο ρεκόρ συμμετοχής ιδιωτών επενδυτών σε ομολογιακή έκδοση», ανέφερε μεταξύ άλλων ο διευθύνων σύμβουλος της Lamda Development.  Τα Εμπορικά Κέντρα, με την ενοποίηση του Designer Outlet Athens, κατέγραψαν κι αυτά νέο ιστορικό ρεκόρ λειτουργικής κερδοφορίας αυξημένο κατά 51% έναντι του 2021. Επιπλέον το έντονο ενδιαφέρον για τις οικιστικές και άλλες αναπτύξεις στο Ελληνικό ξεπέρασε κάθε προσδοκία αποφέροντας εισπράξεις από πωλήσεις και μισθώσεις κοντά στα €223 εκ. Στο Ελληνικό, τα έργα «τρέχουν», με πυρετώδεις ρυθμούς, καθώς έχει ολοκληρωθεί περίπου 50% των εκσκαφών και 25% των σκυροδετήσεων στο έργο της υπογειοποίησης της Λεωφ. Ποσειδώνος.  Όσον αφορά το κτίριο μετεγκατάστασης συλλόγων ΑΜΕΑ: Η κατασκευή του έργου συμβατικά θα ολοκληρωθεί εντός του καλοκαιριού του 2023, με την εκτιμώμενη παράδοση του ακινήτου το φθινόπωρο 2023. Επιπλέον, έχει γίνει η έναρξη εργασιών βαθιάς θεμελίωσης (κατασκευή πασσάλων) στο Riviera Tower κι έχει ολοκληρωθεί περίπου το 45% του συνόλου των 300 πασσάλων. Όσον αφορά το εμπορικό κέντρο που αποτελεί μέρος του εμβληματικού έργου στο Ελληνικό, για το Vouliagmenis Mall, έχουν ήδη υπογραφεί/συμφωνηθεί Heads of Terms (HoT) για 52% της μεικτής εκμισθώσιμης επιφάνειας (GLA). Στα τέλη του 2023 αναμένεται να έχουν υπογραφεί HoT για 70% του GLA. Σημαντική πρόοδος στις εμπορικές μισθώσεις για τις 2 εμπορικές αναπτύξεις στο Ελληνικό. Η πρόοδος που έχει επιτευχθεί: 3 χρόνια πριν από την προγραμματισμένη έναρξη εργασιών! Έχουν ήδη υπογραφεί/συμφωνηθεί Heads of Terms (HoT) για 21% της μεικτής εκμισθώσιμης επιφάνειας (GLA). Στα τέλη του 2023 αναμένεται να έχουν υπογραφεί HoT για 50% του GLA. Η υπογραφή των συμβάσεων εμπορικής συνεργασίας αναμένεται να ξεκινήσει από τα τέλη του 2023. Στο Παράκτιο Μέτωπο, αναφορικά με τα Οικόπεδα για Βίλες (The Cove Villas): Έχει ολοκληρωθεί η αγοραπωλησία (υπογραφή συμβολαιογραφικής πράξης) για 19 οικόπεδα από το σύνολο των 28 διαθέσιμων οικοπέδων (68% του συνόλου). Επιπλέον, έχουν ήδη κατατεθεί προκαταβολές πελατών για 8 οικόπεδα (29% του συνόλου) και Εισπράξεις βάσει υπογεγραμμένων συμβολαίων από άλλα projects στο Ελληνικό Αναφορικά, δε με το Ολοκληρωμένο Τουριστικό Θέρετρο με Καζίνο (Integrated Resort Casino – IRC): Σε συνέχεια της υπογραφής το Σεπτέμβριο 2022 της Σύμβασης Ακινήτου για την μακροχρόνια παραχώρηση στην εταιρεία IRC ΕΛΛΗΝΙΚΟΥ (κοινοπραξία ΓΕΚ ΤΕΡΝΑ-Hard Rock) έκτασης στο Ελληνικό, στην οποία η τελευταία έχει αναλάβει να αναπτύξει το IRC, εισπράχθηκε το Μάρτιο 2023 ποσό €5εκ σύμφωνα με τα προβλεπόμενα στη Σύμβαση Ακινήτου. Όπως τόνισε ο κ. Αθανασίου: «Σε μια χρονιά διεθνούς αβεβαιότητας και γεωπολιτικής αστάθειας παραμείναμε προσηλωμένοι στους στόχους και το όραμα μας. Η LAMDA Development εμπλούτισε το χαρτοφυλάκιο των Εμπορικών Κέντρων της με την εξαγορά του μεγαλύτερου εκπτωτικού χωριού, που ήδη μετονομάστηκε σε Designer Outlet Athens. To Ελληνικό προχωρά με πυρετώδεις ρυθμούς. Το όραμα μας για τη δημιουργία της νέας πράσινης πόλης βρίσκεται ήδη σε πλήρη ανάπτυξη. Τηρούμε τη δέσμευση μας, και το πρώτο κτίριο που ολοκληρώνουμε το καλοκαίρι του 2023 είναι αυτό όπου θα στεγαστούν συμπολίτες μας με αναπηρία. Τα έργα υποδομών που θα ωφελήσουν τους κατοίκους της ευρύτερης περιοχής και θα συμβάλουν στην διευκόλυνση της καθημερινότητας τους προχωρούν με ταχείς ρυθμούς. Είμαστε αισιόδοξοι για το μέλλον καθώς η περαιτέρω ενίσχυση και ανάπτυξη της LAMDA Development, βρίσκεται μπροστά μας. Το εγγυώνται το εμβληματικό έργο του Ελληνικού και η εντυπωσιακή λειτουργία των εμπορικών μας κέντρων».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/idrythike-i-elliniki-enosi-epixeiriseon-artopoiias-zaxaroplastikis-oi-etaireies-kai-ta-aitimata/3763748/,Ιδρύθηκε η Ελληνική Ένωση Επιχειρήσεων Αρτοποιίας Ζαχαροπλαστικής – Οι εταιρείες και τα αιτήματα,2023-05-02T19:35:29+03:00,newsit.gr,"NewsIT Μεγαλες Επιχειρησεις Ιδρυθηκε η Ελληνικη Ενωση Επιχειρησεων Αρτοποιιας Ζαχαροπλαστικης – Οι εταιρειες και τα αιτηματα Με κεντρικό στόχο την ανάδειξη και προστασία του αρτοζαχαροπλαστείου ως επιχείρησης με πολιτισμική διάσταση και ειδική κοινωνική βαρύτητα για την Ελλάδα, εκπρόσωποι του κλάδου ανακοίνωσαν σήμερα την ίδρυση της Ελληνικής Ένωσης Επιχειρήσεων Αρτοποιίας Ζαχαροπλαστικής, με τον διακριτικό τίτλο Ε.ΕΠ.Α.Ζ. Η Ε.ΕΠ.Α.Ζ. είναι νομικό πρόσωπο ιδιωτικού δικαίου μη κερδοσκοπικού χαρακτήρα, που έχει ως μέλη εταιρείες ή/και επαγγελματίες που δραστηριοποιούνται στους κλάδους της αρτοποιίας, της ζαχαροπλαστικής και της εστίασης ή συνεργάζονται με αυτούς (προμηθευτές πρώτων υλών, εξοπλισμού κλπ).  ΤΕΡΚΕΝΛΗΣ PAUL  ΣΤΕΡΓΙΟΥ ΕΣΤΙΑ ΒΕΝΕΤΗ ΑΡΤΟΠΟΛΙΣ ΚΡΗΤΙΚΟΣ ΦΟΥΡΝΟΣ DAILY BAKERY Α.Ε. ΣΑΒΟΪΔΑΚΗ PIETRIS ΚΡΗΤΙΚΟΣ ΦΟΥΡΝΟΣ ΓΕΥΣΕΙΣ Α.Ε. ΟΙΚΟΓΕΝΕΙΑ ΣΤΑΥΡΑΤΗ ΗΠΕΙΡΩΤΙΚΟ ΣΟΒΟΛΟΣ ΤΑ ΓΙΟΥΛΙΑ ΓΑΒΡΙΗΛΙΔΗΣ ΜΕΛΙΡΡΥΤΟ FARINE CAFÉ-BOULANGERIE ΦΙΛΙΠΠΟΣ ΓΑΒΑΝΑΣ ΡΩΞΑΝΗ ΜΙΧΑΛΗΣ ΛΕΜΟΝΗΣ ΠΟΝΤΙΚΑΚΗΣ D. STERGIOU ΦΟΥΡΝΟΣ ΣΤΑΜΑΤΑΚΗ Σε εκδήλωση που πραγματοποιήθηκε στην Εθνική Πινακοθήκη, στην Αθήνα, τα Ιδρυτικά Μέλη υπέγραψαν το Καταστατικό της Ένωσης και εξέλεξαν το πρώτο Διοικητικό Συμβούλιο, το οποίο συγκροτήθηκε σε Σώμα ως εξής: • Παναγιώτης Μονεμβασιώτης (Βενέτης), Πρόεδρος • Παύλος Τερκενλής, Α’ Αντιπρόεδρος • Παναγιώτης Στεργίου, Β’ Αντιπρόεδρος • Παντελής Πασχαλίδης, Γραμματέας • Βαγγέλης Πέλεχας, Ταμίας • Πέτρος Πιέτρης, Μέλος • Νίκος Νικολιδάκης, Μέλος • Γεώργιος Παπαχρήστος, Μέλος • Μιχάλης Λεμονής, Μέλος • Λεωνίδας Κίτσιος, Μέλος • Γιώργος Λαζαρίδης, Μέλος • Χρήστος Σόβολος, Μέλος • Φίλιππος Γαβανάς, Μέλος • Φώτης Σταυράτης, Μέλος • Ελευθερία Κοντιλιέρη, Μέλος • Ευάγγελος Αγιακλόγλου, Μέλος • Σπύρος Γαβριηλίδης, Μέλος • Αλέξης Πανόπουλος, Μέλος • Εύα Σαβοϊδάκη, Μέλος • Δημήτρης Νικολοδάκης, Μέλος • Γιώργος Ποντικάκης, Μέλος  Στη συνέχεια, παρουσίασαν τα βασικά ζητήματα που θέτει ο κλάδος ως προτεραιότητες στο δημόσιο διάλογο και στη συζήτηση με τις αρμόδιες αρχές. Τα θέματα αυτά αφορούν: 1. Την ανάδειξη της κουλτούρας, της ιστορίας και των πολιτισμικών χαρακτηριστικών που παραδοσιακά διακρίνουν τον ευρύτερο κλάδο της αρτοποιίας, της ζαχαροπλαστικής και της εστίασης και την προστασία αυτού του χαρακτήρα των επιχειρήσεων του κλάδου. 2. Τη διαμόρφωση νέου πλαισίου αδειοδότησης των καταστημάτων του κλάδου, που θα λαμβάνει υπόψη τα παραπάνω χαρακτηριστικά και τις ιδιαιτερότητες του, θα είναι απλό, λειτουργικό και θα εξαλείφει την πολυνομία και την αλληλοεπικάλυψη αρμοδιοτήτων που δημιουργούν συνθήκες μη νομιμότητας. 3. Την αντιμετώπιση εργασιακών θεμάτων όπως η διευθέτηση του χρόνου εργασίας με συμφωνία εργοδότη-εργαζομένου, η μείωση του μη μισθολογικού κόστους εργασίας και πολιτικές για την κάλυψη των κενών θέσεων εργασίας στον κλάδο, μεταξύ άλλων. 4. Γενναία ρύθμιση για τη στήριξη των επιχειρήσεων του κλάδου έναντι του υπέρογκου κόστους ενέργειας, που απειλεί τη βιωσιμότητά τους και πιέζει ανοδικά τις τιμές των αγαθών πρώτης ανάγκης. 5. Καλύτερη συνεργασία με τις αρμόδιες αρχές για τη διαμόρφωση και την εφαρμογή πολιτικών με στόχο την προστασία του περιβάλλοντος και την κατάργηση ατελέσφορων μέτρων όπως το ειδικό τέλος για τα πλαστικά μιας χρήσης. Όπως αναφέρει ο Πρόεδρος της Ε.ΕΠ.Α.Ζ. κ. Παναγιώτης Μονεμβασιώτης: «Ζητάμε την ένταξη του ελληνικού αρτοποιείου και ζαχαροπλαστείου στα προστατευόμενα επαγγέλματα. Ο κλάδος μας τελεί υπό εξαφάνιση. Θέλουμε να βοηθήσουμε την Πολιτεία να εκσυγχρονιστεί και να απαλλαγεί από τη μεγάλη γραφειοκρατία, ώστε να μπορέσει με τη σειρά της να στηρίξει τον κλάδο μας να επιτύχει τη βιωσιμότητά του». Αναλυτικά, με γενικό στόχο την προστασία του αρτοζαχαροπλαστείου ως επιχείρησης με πολιτισμική διάσταση και ειδική κοινωνική βαρύτητα, τα μέλη, κατά την πρώτη συνεδρία τους, έθεσαν τα εξής θέματα ως προτεραιότητες στην ατζέντα της νεοσύστατης Ένωσης: Α. ΘΕΜΑΤΑ ΑΔΕΙΟΔΟΤΗΣΗΣ & ΛΕΙΤΟΥΡΓΙΑΣ ΚΑΤΑΣΤΗΜΑΤΩΝ 1. Οι ιδιοκτήτες ακινήτων προς ενοικίαση σε επιχειρήσεις του κλάδου πρέπει να υποχρεούνται να έχουν εξασφαλίσει πιστοποιητικό καταλληλόλητας του ακινήτου τους για τη συγκεκριμένη χρήση. Το ακίνητο πρέπει να διαθέτει προδιαγραφές ρεύματος, νερού, τηλεπικοινωνιών, κατάλληλες για τη χρήση του. Η ενοικιάστρια επιχείρηση δεν πρέπει να έχει καμία σχέση με πολεοδομία ή άλλη υπηρεσία. 2. Α) Για την αδειοδότηση μιας επιχείρησης δεν πρέπει να απαιτούνται έγγραφα από υπηρεσίες και η διαδικασία θα πρέπει να ολοκληρώνεται εντός μίας (1) εβδομάδας. Β) Σε περίπτωση διατηρητέου κτιρίου, η αδειοδότηση πρέπει να ολοκληρώνεται εντός τριάντα (30) ημερών. 3. Η αδειοδότηση καταστήματος θα πρέπει να γίνεται μόνο από δύο (2) υπηρεσίες: Μία υπηρεσία υγειονομικού ενδιαφέροντος και από το Υπουργείο Οικονομικών. 4. Ο έλεγχος καλής λειτουργίας ενός καταστήματος θα πρέπει επίσης να γίνεται μόνο από δύο (2) υπηρεσίες: Υπηρεσία Υγειονομικού Ενδιαφέροντος και Υπουργείο Οικονομικών. 5. Προτείνεται νέο πλαίσιο αδειοδότησης για τα καταστήματα του κλάδου: Λόγω πολλών κατηγοριών προϊόντων και λόγω της εξέλιξης του κλάδου, προτείνεται ένα μεικτό μοντέλο καταστήματος, μία λύση σαν αυτή που εφαρμόζεται στα super market. 6. Εξάλειψη της πολυνομίας και της αλληλοεπικάλυψης αρμοδιοτήτων μεταξύ διαφορετικών υπηρεσιών, που δημιουργούν συνθήκες μη νομιμότητας. 7. Το ποσοστό που αποδίδουν οι επιχειρήσεις του κλάδου στους δήμους, το γνωστό 0,5%, να αφορά αποκλειστικά το αντικείμενο για το οποίο ο δήμος αδειοδοτεί το κατάστημα, δηλαδή τα τραπεζοκαθίσματα. Αρνούμαστε να δίνουμε στον δήμο ποσοστό στο γάλα, το ψωμί και το γλυκό. 8. Ζητούμε να σταματήσει το «πλιάτσικο» με τα πολλά πρόστιμα από τις πολλές διαφορετικές υπηρεσίες που ελέγχουν τα καταστήματά μας. 9. Το Υπουργείο Οικονομικών πρέπει να είναι υποχρεωμένο εντός 48 ωρών να πιστοποιήσει την ταμειακή μηχανή του καταστήματος και την έναρξη της λειτουργίας του. 10. Κατάργηση των δεσμεύσεων για καταστήματα που έχουν εργαστήρια, οι οποίες αφορούν το ύψος του καταστήματος, τα τ.μ. και τις αποθήκες αλεύρων. Το μόνο κριτήριο αδειοδότησης πρέπει να είναι οι υγειονομικές προδιαγραφές. 11. Τα καταστήματα που έχουν εργαστήριο δεν πρέπει να διαχωρίζονται βάσει εξοπλισμού ή βάσει του αν έχουν ή δεν έχουν ζυμωτήριο ή μίξερ ή άλλο μηχάνημα. Β. ΕΡΓΑΣΙΑΚΑ ΘΕΜΑΤΑ 12. Οριστική ρύθμιση για τη διευθέτηση του χρόνου εργασίας σε 6 ημέρες/εβδομάδα κατόπιν συμφωνίας εργοδότη-εργαζομένου. 13. Συμφωνούμε με την αύξηση του βασικού μισθού αλλά αυτή πρέπει να συνδυαστεί με μείωση του μη μισθολογικού κόστους. 14. Διευκόλυνση της εισαγωγής εργαζομένων από χώρες της Ανατολικής Ευρώπης και της Νότιας Αμερικής για την κάλυψη των πολλών κενών θέσεων εργασίας στον κλάδο. 15. Μείωση των προστίμων. Γ. ΔΙΑΦΟΡΑ 16. Πρέπει ο κλάδος να απαλλαγεί από τα «τρικ» με τους ΚΑΔ, που αποκλείουν μεγάλες ομάδες επιχειρήσεων από τα εκάστοτε μέτρα στήριξης. 17. Τα δικαστήρια κάνουν αλόγιστες εξώσεις και πάντα οι ενοικιαστές χάνουν το δίκιο τους, γιατί η κατεύθυνσή τους είναι η προστασία της περιουσίας των ιδιοκτητών. Δ. ΕΝΕΡΓΕΙΑΚΑ & ΠΕΡΙΒΑΛΛΟΝΤΙΚΑ ΘΕΜΑΤΑ 18. Ζητούμε από τα συναρμόδια υπουργεία ρύθμιση που να αφορά το κόστος ενέργειας, και συγκεκριμένα μία απόφαση με την οποία να κηρυχθεί προστατευόμενη εργασία η εργασία του αρτοζαχαροπλαστείου. 19. Κατάργηση του ειδικού τέλους για τα πλαστικά μιας χρήσης.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/gek-terna-megalyteri-epistrofi-aksias-stous-metoxous-ta-prosexi-xronia/3763628/,ΓΕΚ ΤΕΡΝΑ: Μεγαλύτερη επιστροφή αξίας στους μετόχους τα προσεχή χρόνια,2023-05-02T17:31:35+03:00,newsit.gr,"NewsIT Μεγαλες Επιχειρησεις ΓΕΚ ΤΕΡΝΑ: Μεγαλυτερη επιστροφη αξιας στους μετοχους τα προσεχη χρονια Στις θετικές προοπτικές όλων των κλάδων δραστηριοποίησης του Ομίλου ΓΕΚ ΤΕΡΝΑ, στην πειθαρχημένη διαχείριση του οικονομικού και επιχειρηματικού περιβάλλοντος, στα ισχυρά θεμελιώδη, αλλά και στην προστιθέμενη αξία των έργων που υλοποιεί ο Όμιλος, αναφέρθηκε ο Πρόεδρος και Διευθύνων Σύμβουλος της ΓΕΚ ΤΕΡΝΑ, κ. Γιώργος Περιστέρης, κατά τη σημερινή τηλεδιάσκεψη με τους αναλυτές με αφορμή τα Οικονομικά Αποτελέσματα 2022, προβλέποντας περαιτέρω περιθώρια επιστροφής αξίας στους μετόχους τα προσεχή χρόνια. Υπενθυμίζεται ότι ως αποτέλεσμα της ισχυρής οικονομικής θέσης και της σημαντικά ενισχυμένης λειτουργικής επίδοσης του Ομίλου, το Διοικητικό Συμβούλιο θα προτείνει στην επερχόμενη Γενική Συνέλευση χρηματική διανομή (επιστροφή κεφαλαίου) 0,20 ευρώ ανά μετοχή (μεικτό) έναντι 0,12 ευρώ ανά μετοχή που καταβλήθηκε για το προηγούμενο έτος. Αξίζει να σημειωθεί, ότι αν συμπεριληφθούν και οι πραγματοποιθείσες επαναγορές μετοχών από την αρχή του έτους, το συνολικό ποσό που θα διατεθεί στους μετόχους σαν αποτέλεσμα της χρήσης του 2022 αναμένεται να ξεπεράσει τα 35 εκατ. ευρώ έναντι συνολικού ποσού 22 εκατ. ευρώ που διατέθηκε για τη χρήση του 2021.  Τα συνολικά έσοδα του Όμιλου για το 2022 ανήλθαν σε 3.938,3 εκατ. ευρώ έναντι 1.144,2 εκατ. ευρώ το προηγούμενο έτος, με τη λειτουργική κερδοφορία (προσαρμοσμένο EBITDA ) να αυξάνεται στα 661,8 εκατ. ευρώ έναντι 323,5 εκατ. ευρώ για το 2021. Τα καθαρά κέρδη αποδιδόμενα στους μετόχους προσαρμοσμένα για μη λειτουργικά αποτελέσματα για το 2022 ανήλθαν σε 174,4 εκατ. ευρώ, σημαντικά ενισχυμένα έναντι 33,1 εκατ. ευρώ το προηγούμενο έτος. Η ισχυρή λειτουργική κερδοφορία οδήγησε, επίσης, στην περαιτέρω ενδυνάμωση του ισολογισμού του Ομίλου με τα συνολικά ταμειακά διαθέσιμα να αυξάνονται στα 1.491,7 εκατ. ευρώ και τον συντελεστή Καθαρό Χρέος/Προσαρμοσμένο EBITDA να υποχωρεί περαιτέρω στο 2.3x έναντι 3.8x για το προηγούμενο έτος, παρά τις αυξημένες επενδύσεις (338,4 εκατ. ευρώ για το 2022 έναντι 245,6 για το 2021). Ο κλάδος των Παραχωρήσεων πρόκειται να διαδραματίσει τα επόμενα χρόνια πρωταγωνιστικό ρόλο στην ανάπτυξη του Ομίλου ΓΕΚ ΤΕΡΝΑ, σύμφωνα με τον κ. Περιστέρη, καθώς αναμένεται να αποφέρει σταθερά, προβλέψιμα και επαναλαμβανόμενα έσοδα, ενώ οι σχετικές επενδύσεις – στο πλαίσιο των συμβατικών όρων που κατά κανόνα περιλαμβάνουν τα έργα παραχωρήσεων – είναι προστατευμένες έναντι των διεθνών αναταράξεων στην αγορά των επιτοκίων. Αναφερόμενος στην πρόοδο των πιο εμβληματικών έργων παραχώρησης που διαθέτει στο χαρτοφυλάκιό της η ΓΕΚ ΤΕΡΝΑ, ο κ. Περιστέρης εκτίμησε πως η παραχώρηση της Εγνατίας Οδού θα ολοκληρωθεί πριν το τέλος του έτους και πως η απόδοση της συγκεκριμένης επένδυσης θα κινηθεί σε διψήφιο ποσοστό.  Συνολικά σε επίπεδο αυτοκινητοδρόμων, η κυκλοφορία έχει επανακάμψει στα προ πανδημίας επίπεδα και οι προοπτικές προδιαγράφονται θετικές. Για το Ολοκληρωμένο Τουριστικό Συγκρότημα στο Ελληνικό ουσιαστικές κατασκευαστικές εργασίες αναμένονται εντός του έτους, ενώ εντατικά προχωρά το έργο του Διεθνούς Αερολιμένα Ηρακλείου στο Καστέλι της Κρήτης, καθώς και η νέα μονάδα ηλεκτροπαραγωγής με καύσιμο φυσικό αέριο στην Κομοτηνή όπου η πρόοδος των έργων βρίσκεται στο 60%. Ο Πρόεδρος και Διευθύνων Σύμβουλος της ΓΕΚ ΤΕΡΝΑ, κ. Γιώργος Περιστέρης, επεσήμανε ότι ο Όμιλος θα συνεχίσει να αξιοποιεί ευκαιρίες στον κλάδο των παραχωρήσεων προαναγγέλλοντας τη συμμετοχή στους επερχόμενους διαγωνισμούς για τον Βόρειο Οδικό Άξονα της Κρήτης και την Αττική Οδό. Ως προς τον κλάδο της Κατασκευής, όπου ο Όμιλος διαθέτει ένα ισχυρό ανεκτέλεστο 5,3 δισ. ευρώ (συμπεριλαμβανομένων των προς υπογραφή έργων που έχει εξασφαλίσει), ο κ. Περιστέρης στάθηκε ιδιαίτερα στην απόλυτα πειθαρχημένη εκτέλεση των έργων αλλά και στο γεγονός ότι η ΓΕΚ ΤΕΡΝΑ έχει προστατεύσει το περιθώριο κέρδους της κατασκευής, καθώς για έργα τρίτων έχει δώσει πολύ προσεχτικά και συντηρητικά διαμορφωμένες προσφορές, στα ιδιωτικά έργα έχει υπογράψει συμβάσεις που ενέχουν συγκεκριμένες προβλέψεις για ενδεχόμενη διαφοροποίηση του κόστους, ενώ ένα μεγάλο μέρος από τα έργα που εκτελεί αποτελούν δικές της επενδύσεις (Αεροδρόμιο στο Καστέλι, IRC Ελληνικό, κλπ). Στον τομέα παραγωγής και εμπορίας ενέργειας (ηλεκτρισμού και φυσικού αερίου) στην Ελλάδα και το εξωτερικό, ο Όμιλος ανταποκρίθηκε με επιτυχία στις εξαιρετικά αντίξοες και ευμετάβλητες συνθήκες που δημιούργησε η ενεργειακή κρίση. Ειδικά σε ό,τι αφορά στην ευστάθεια του ελληνικού ηλεκτρικού συστήματος, οι συμβατικές μονάδες ηλεκτροπαραγωγής, τα αιολικά πάρκα και οι φωτοβολταϊκοί σταθμοί του Ομίλου συνέβαλαν στην απρόσκοπτη λειτουργία και σταθερότητα του ηλεκτρικού συστήματος. Η εγκατεστημένη ισχύς του Ομίλου από Ανανεώσιμες Πηγές Ενέργειας στο τέλος του έτους ήταν 905 MW, ενώ συνολικά 2,0 GW έργων βρίσκονται αυτή τη στιγμή σε λειτουργία, υπό κατασκευή ή είναι έτοιμα προς κατασκευή. Παράλληλα έχει ήδη ξεκινήσει από το 2022 η ηλέκτριση του νέου συμπλέγματος Αιολικών Πάρκων στη Εύβοια, ενώ βρίσκονται σε εξέλιξη οι προκαταρκτικές κατασκευαστικές εργασίες στη νέα Μονάδα Αποθήκευσης Ενέργειας με την τεχνολογία της Αντλησιοταμίευσης στην Αμφιλοχία. Παράλληλα, ο Όμιλος κατάφερε να διασφαλίσει την αδιάλειπτη, ανταγωνιστική και ευέλικτη τροφοδοσία των συμβατικών σταθμών παραγωγής του, αντιμετωπίζοντας με επιτυχία τις προκλήσεις που προέκυψαν από την πρωτοφανή μεταβλητότητα των διεθνών τιμών φυσικού αερίου, τις εξαιρετικά αυξημένες ανάγκες ρευστότητας για τη διασφάλιση της τροφοδοσίας – ιδιαίτερα κατά την εισαγωγή φορτίων υγροποιημένου φυσικού αερίου – αλλά και τη συνεχώς μεταβαλλόμενη ανταγωνιστικότητα του κόστους παραγωγής των σταθμών, κυρίως σε σχέση με τις τιμές εκκαθάρισης ηλεκτρικής ενέργειας των γειτονικών χωρών. Επίσης στον τομέα προμήθειας, η εταιρεία ΗΡΩΝ ΕΝΕΡΓΕΙΑΚΗ Μ.Α.Ε. κατάφερε να ανταπεξέλθει πλήρως στις δύσκολες συνθήκες της αγοράς, αυξάνοντας μάλιστα το μερίδιο αγοράς της στο 7,6%, με αποτέλεσμα να συγκαταλέγεται μεταξύ των κορυφαίων ανεξάρτητων προμηθευτών στην εγχώρια αγορά. Σημειώνεται ότι ο Όμιλος ολοκλήρωσε εντός του 2022 την υλοποίηση της από 12.07.2021 συμφωνίας για την απόκτηση του επιπλέον 50% και 75% των μετοχών των εταιρειών ΗΡΩΝ ΕΝΕΡΓΕΙΑΚΗ ΑΕ και ΗΡΩΝ ΙΙ ΒΟΙΩΤΙΑΣ αντίστοιχα, οι οποίες πλέον ενοποιούνται πλήρως ως θυγατρικές με τη μέθοδο της ολικής ενοποίησης. Ερωτηθείς ο κ. Περιστέρης για το επενδυτικό ενδιαφέρον γύρω από την ΤΕΡΝΑ Ενεργειακή, επεσήμανε πως η εταιρεία όντως γίνεται αποδέκτης επενδυτικών προτάσεων, τονίζοντας όμως πως μόλις υπάρξει κάτι συγκεκριμένο, θα γίνει απευθείας επίσημη ενημέρωση του συνόλου της επενδυτικής κοινότητας.  Τέλος, η Διοίκηση ανέφερε πως το συνολικό capex για την περίοδο 2023-2024 διαμορφώνεται σε περίπου 3 δισ. ευρώ, με τα 2 δισ. να αφορούν στην ΓΕΚ ΤΕΡΝΑ (1,5 δισ. ευρώ αφορούν στην παραχώρηση της Εγνατίας Οδού) και το 1 δισ. στην ΤΕΡΝΑ Ενεργειακή για την υλοποίηση του επενδυτικού της πλάνου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Intracom-Holdings-i-nea-domi-to-merisma-kai-i-epomeni-mera-oi-diloseis-tou-sokrati-kokkali/3763536/,"Intracom Holdings: Η νέα δομή, το μέρισμα και η επόμενη μέρα – Οι δηλώσεις του Σωκράτη Κόκκαλη",2023-05-02T14:31:43+03:00,newsit.gr,"NewsIT Μεγαλες Επιχειρησεις Intracom Holdings: Η νεα δομη, το μερισμα και η επομενη μερα – Οι δηλωσεις του Σωκρατη Κοκκαλη Με προτεραιότητα τον μετασχηματισμό, το 2022 και οι πρώτοι μήνες του 2023, χαρακτηρίζονται από σημαντικά επιχειρηματικά γεγονότα τα οποία άλλαξαν τόσο τη δομή του ομίλου της  Intracom, όσο και τη δομή του χαρτοφυλακίου του. Το εν λόγω διάστημα, σημειώθηκαν αλλαγές, με αποτέλεσμα το χαρτοφυλάκιο του ομίλου της Intracom, δεν περιλαμβάνει πλέον εταιρεία στον χώρο της παραγωγής, αφού έγινε η πώληση του ποσοστού της Intrakat, ενώ προδιαγεγραμμένη είναι και πώληση της IDE.  Παράλληλα, υπήρξαν σχέδια για την ίδρυση της Intracom Ventures στο χώρο των επενδύσεων και της Intracom Properties στο χώρο ανάπτυξης ακινήτων, ενώ σημειώθηκε και υπογραφή μνημονίου συναντίληψης για απόκτηση συμμετοχής στην Ι. Κλουκίνας – Ι. Λάππας (Κ.Λ.Μ ΑΕ). Υπό αυτές τις συνθήκες τα Κέρδη προ φόρων (ΕΒΤ) Μητρικής διαμορφώθηκαν το προηγούμενο έτος στα € 34,1 εκατ., τα Ίδια Κεφάλαια της Μητρικής στα € 277,1 εκατ., τα Κέρδη προ φόρων (ΕΒΤ) Ομίλου στα € 1,4 εκατ., τα Ίδια Κεφάλαια Ομίλου στα € 350,7 εκατ. και τα Ταμειακά Διαθέσιμα Ομίλου στα € 184 εκατ. Το Διοικητικό Συμβούλιο της Εταιρείας θα εισηγηθεί στην Τακτική Γενική Συνέλευση την επιστροφή κεφαλαίου στους μετόχους ύψους € 0,12 ανά μετοχή.  Με αφορμή την ανακοίνωση των αποτελεσμάτων ο Πρόεδρος και Διευθύνων Σύμβουλος του Ομίλου Intracom κ. Σωκράτης Κόκκαλης, ανέφερε: «Η Intracom με την ολοκλήρωση του μετασχηματισμού της βαδίζει αποφασιστικά στην υλοποίηση της νέας της στρατηγικής. Βασιζόμαστε στην μακρόχρονη εμπειρία μας, αλλά επιχειρούμε με νέους όρους. Είμαι βέβαιος ότι έτσι μπορούμε να δημιουργούμε αξία για την Εταιρεία και τους μετόχους της.» Αναλυτικά τα ετήσια οικονομικά αποτελέσματα της Intracom Holdings για το 2022 υπό την επίδραση σημαντικών γεγονότων διαμορφώθηκαν ως εξής: Οι προαναφερόμενες εξελίξεις και δεδομένα, καθώς επίσης και η ίδρυση της Intracom Ventures και της Intracom Properties, έχουν ως αποτέλεσμα ο Όμιλος Intracom να αποκτά εντελώς διαφορετική δομή, και εντελώς διαφορετικό χαρακτήρα χαρτοφυλακίου, που δεν συμπεριλαμβάνει εταιρεία στον χώρο της παραγωγής. Σε σχέση με γεγονότα των πρώτων μηνών του 2023, επισημαίνεται ότι η ολοκλήρωση της συναλλαγής για εξαγορά του ποσοστού της «Ι. Κλουκίνας – Ι. Λάππας Τεχνική και Εμπορική Ανώνυμος Εταιρείας και το διακριτικό τίτλο «Κ.Λ.Μ. Α.Ε.», με βάση το μνημόνιο συναντίληψης και συνεργασίας που υπογράφηκε τον Φεβρουάριο 2023 με τους βασικούς μετόχους της εταιρείας, θα ενισχύσει σημαντικά το χαρτοφυλάκιο της Intracom Properties και θα προσδώσει νέα δυναμική στην εξέλιξη της εταιρείας και κατ’ επέκταση του Ομίλου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Mediterra-nees-prooptikes-gia-ti-mastixa-apo-tsixla-mexri-farmako/3763418/,Mediterra: Νέες προοπτικές για τη μαστίχα – Από τσίχλα μέχρι… φάρμακο,2023-05-02T11:55:42+03:00,newsit.gr,"NewsIT Μεγαλες Επιχειρησεις Νεες προοπτικες για τη μαστιχα - Απο τσιχλα μεχρι... φαρμακο - Τα πλανα του CEO της Mediterra Σε νέα κανάλια διανομής και σε νέες αγορές ετοιμάζεται να εισέλθει το «διαμάντι» της Χίου, η μαστίχα με τις αναγνωρισμένες παγκοσμίως θεραπευτικές ιδιότητες, καθώς ο Γιάννης Μανδάλας διευθύνων σύμβουλος της Mediterra, -θυγατρικής εταιρείας της Ένωσης Μαστιχοπαραγωγών Χίου και υπεύθυνης για την προώθηση προϊόντων με μαστίχα- τόνισε ότι παγκοσμίως η ζήτηση ξεπερνά κάθε προσδοκία. Είτε ως πρώτη ύλη για την παραγωγή προϊόντων όπως φάρμακα και καλλυντικά, είτε ως τελικό προϊόν στην κατηγορία προσωπικής υγιεινής (με προϊόντα όπως οδοντόκρεμες και σαπούνια) αλλά και ως τρόφιμο, συμπλήρωμα διατροφής ή τσίχλα αδυνατίσματος, μία από τις πρόσφατες καινοτομίες, η γκάμα των προϊόντων με μαστίχα διευρύνεται με γρήγορους ρυθμούς.  Το νέο μεγάλο στοίχημα είναι η φαρμακοβιομηχανία. Τον Αύγουστο του 2015 ο Ευρωπαϊκός Οργανισμός Φαρμάκων (EMA), μετά από σχετική εισήγηση αποφάσισε ομόφωνα και έκανε αποδεκτή την ένταξη της Μαστίχας Χίου στην κατηγορία των παραδοσιακών φαρμάκων φυτικής προέλευσης. Από τότε η ζήτηση έχει εκτοξευθεί σε όλον τον κόσμο. Αφορμή για τη δημοσιοποίηση των νέων προοπτικών της μαστίχας, αποτέλεσαν τα εγκαίνια του Κέντρου Έρευνας Μαστίχας (ΚΕΜ), που πραγματοποιήθηκαν το Σάββατο 29 Απριλίου στην Καλλιμασιά Χίου, επένδυση 3 εκατ. ευρώ, σταθμός για το μέλλον της μαστίχας, καθώς με την ολοκλήρωσή του ξεκινούν άμεσα έρευνες για νέες χρήσεις της μοναδικής μαστίχας, με τις θεραπευτικές ιδιότητες.  Μιλώντας σε εκπροσώπους του Τύπου ο κ. Μανδάλας αναφέρθηκε στην ευρεία προοπτική της μαστίχας, που από τοπικό προϊόν έχει καταφέρει να μετατραπεί σε ένα προϊόν διεθνούς εμβέλειας, διαγράφοντας μια πετυχημένη πορεία στην έρευνα και την καινοτομία. Καθοριστικός είναι ο ρόλος της Mediterra, η οποία από το 2002 εμπορεύεται προϊόντα με μαστίχα κι αναπτύσσει τα καταστήματα «mastihashop». Σήμερα το δίκτυο αριθμεί 8 σημεία πώλησης, εκ των οποίων τα 2 στο Διεθνή Αερολιμένα Αθηνών. Εκτός από την εσωτερική αγορά τα πλάνα της εταιρείας εστιάζουν στη διεθνή ανάπτυξη, με προτεραιότητα σε αγορές όπως την Κύπρο, τα Ηνωμένα Αραβικά Εμιράτα, τη Σαουδική Αραβία και το Κατάρ. Αυξημένη ζήτηση για τη μαστίχα ως πρώτη ύλη έρχεται επίσης και από την Αμερική, την Ασία, τον Καναδά, την Αυστραλία και την Νότια Κορέα, που απορροφούν το 25% της παραγωγής μαστίχας για φαρμακευτικούς σκοπούς.  Οι νέοι ορίζοντες για τη μαστίχα, οδήγησαν στη χάραξη νέου επενδυτικού προγράμματος από τη Mediterra, το οποίο όπως ανέφερε ο κ. Μανδάλας ανέρχεται στα 2 εκατ. ευρώ περίπου κι αφορά στην ανακαίνιση του κτιρίου, πλησίον του Κέντρου Έρευνας Μαστίχας, όπου στεγάζονται οι παραγωγικές εγκαταστάσεις της εταιρείας. Μεταξύ άλλων, προβλέπεται η αποκατάσταση των όψεων και η τοποθέτηση φωτοβολταϊκών συστημάτων. Περαιτέρω, νέες επενδύσεις που θα φθάσουν έως τα 8 εκατ. ευρώ με ορίζοντα υλοποίησης το 2030, προβλέπουν μια καθετοποιημένη αξιοποίηση των ιδιοτήτων της μαστίχας, που θα περιλαμβάνει εκτός από τα καταστήματα mastihashop, δύο ακόμη εμπειρίες: το mastiha cooking school και το mastiha treatment centre, ξεκινώντας δραστηριότητα και στον τομέα των υπηρεσιών. Επιπλέον σχέδιο, αποτελεί και η αξιοποίηση της μαστίχας για εκπαιδευτικούς λόγους, χαράσσοντας τη δημιουργία του πρώτου οργανωμένου κι επισκέψιμου μαστιχώνα 60 στρεμμάτων. Τέλος, ερωτηθείς για την πορεία της τσίκλας ΕΛΜΑ, που αποτελεί ένα από τα πιο εμπορεύσιμα προϊόντα με πρώτη ύλη τη μαστίχα, ο κ. Μανδάλας, τόνισε ότι το μερίδιό αγοράς της κυμαίνεται στο 6 με 7%. Μεγάλο μέρος των πωλήσεων, περίπου το 30%, πραγματοποιείται από τα σούπερ μάρκετ, ενώ τα προϊόντα πωλούνται από διευρυμένο δίκτυο, όπως φαρμακεία, αεροδρόμια κι επιλεκτική διανομή.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/DB-one-neo-steki-sti-glyfada-gia-tous-latreis-tou-kalou-kreatos-ta-entyposiaka-egkainia-kai-ta-epomena-sxedia/3762699/,DB.one: Νέο στέκι στη Γλυφάδα για τους λάτρεις του καλού κρέατος – Τα εντυπωσιακά εγκαίνια και τα επόμενα σχέδια,2023-05-01T11:05:41+03:00,newsit.gr,"NewsIT Μεγαλες Επιχειρησεις DB.one: Νεο στεκι στη Γλυφαδα για τους λατρεις του καλου κρεατος – Τα εντυπωσιακα εγκαινια και τα επομενα σχεδια Ένα νέο εστιατόριο που απευθύνεται στους λάτρεις του καλού κρέατος και όχι μόνο είναι το DB.one που άνοιξε τις πόρτες του στη Γλυφάδα και ήδη γνωρίζει μεγάλη απήχηση. Με πρώτο σταθμό την Ελλάδα, οι ιδιοκτήτες του DB.one σχεδιάζουν επέκταση των δραστηριοτήτων σε Ντουμπάι και Λονδίνο. Το εστιατόριο φιλοδοξεί σε σύντομο χρονικό διάστημα να αναχθεί σε δημοφιλή επιλογή του αθηναϊκού κοινού και τα δείγματα γραφής των πρώτων ημερών είναι κάτι περισσότερο από αισιόδοξα.   Τα εγκαίνια του εστιατορίου DB.one στη Γλυφάδα, με happenings και premium γεύσεις, πραγματοποιήθηκαν την Πέμπτη 20 Απριλίου.  Ο chef Ulas Tunc και η ομάδα του, υποδέχτηκε και φωτογραφήθηκε με τους καλεσμένους, παραχωρώντας ένα απολαυστικό show και αναδεικνύοντας τις ιδιαίτερες κοπές κρεάτων, αλλά και την προσεκτική διαχείριση τους σε όλα τα στάδια της προετοιμασίας τους.  Όσοι παρευρέθηκαν απόλαυσαν την γαστρονομική εμπειρία που προσφέρει το DB.one δοκιμάζοντας τις επιλογές του μενού συνοδευόμενες από μια μεγάλη λίστα κρασιών και cocktails. Τη βραδιά των εγκαινίων συμπλήρωσαν το άψογο service και ο κομψός, μοντέρνος χώρος. Σημειώνεται ότι, οι λάτρεις του καλού κρέατος κρέατος έχουν την ευκαιρία να γνωρίσουν το νέο καρνιβορικό concept spot της Γλυφάδας από Τρίτη έως Κυριακή.   ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/xios-egkainiastike-to-kentro-ereynas-mastixas-emvlimatiki-ependysi-3-ekat-eyro/3761848/,Χίος: Εγκαινιάστηκε το Κέντρο Έρευνας Μαστίχας- Εμβληματική επένδυση 3 εκατ. ευρώ,2023-04-29T22:04:33+03:00,newsit.gr,"NewsIT Μεγαλες Επιχειρησεις Εγκαινια του Κεντρου Ερευνας Μαστιχας στην Χιο - Εμβληματικη επενδυση 3 εκατ. ευρω Το Κέντρο Έρευνας Μαστίχας, ένα πρωτοποριακό και εμβληματικό έργο για τη Χίο και τη νησιωτική Ελλάδα, που στοίχισε περί τα 3 εκατ. ευρώ, εγκαινιάστηκε σήμερα Σάββατο 29 Απριλίου στην περιοχή Καλλιμασιά, ανοίγοντας νέα «επενδυτικά» κανάλια, καθώς θα συμβάλλει στην παραγωγή νέων και καινοτόμων προϊόντων με βάση τη μαστίχα, με έμφαση στον τομέα της φαρμακοβιομηχανίας. Τα οφέλη είναι πολλαπλά, καθώς, το ΚΕΜ  θα συμβάλλει ακόμη στην εξωστρέφεια και την περαιτέρω ανάπτυξη. «Από την νέα επένδυση, η μαστίχα και τα παράγωγά της θα τοποθετηθούν με ευνοϊκότερους όρους στο διεθνές οικονομικό περιβάλλον, προσδίδοντας μεγαλύτερη αξία, τόσο στη μαστίχα όσο και στους παραγωγούς της» ανέφερε ο Κωνσταντίνος Γανιάρης πρόεδρος του Κέντρου Έρευνας Μαστίχας (ΚΕΜ) κατά τη διάρκεια των εγκαινίων, σχολιάζοντας ότι «Σήμερα γράφουμε μια λαμπρή σελίδα και μια από τις σημαντικότερες του ελληνικού συνεργατισμού».  Αναφερόμενος στο σπουδαίο έργο των μαστιχοπαραγωγών ο ίδιος είπε ότι: «Κύριος σκοπός της Ένωσης Μαστιχοπαραγωγών Χίου παραμένει η παραγωγή πλούτου, η στήριξη της τοπικής και της εθνικής οικονομίας, η συνεχής βελτίωση του μαστιχοπαραγωγού και η παραμονή των νέων στη Χίο».  Νέες προοπτικές Ο Γιώργος Τούμπος πρόεδρος Ένωσης Μαστιχοπαραγωγών Χίου από την πλευρά του ανέφερε ότι «Με την λειτουργία του Κέντρου Έρευνας Μαστίχας, η Ένωση Μαστιχοπαραγωγών Χίου μπαίνει σε μια καινούργια αναπτυξιακή τροχιά, μια τροχιά μεγαλύτερης εξωστρέφειας, περαιτέρω καθετοποίησης κι επιστημονικής τεκμηρίωσης».  Τα εγκαίνια του Κέντρου Έρευνας τελέσθηκαν από τον Sir Μενέλαο Πάγκαλο, Εκτελεστικό Αντιπρόεδρο της AstraZeneca. Στο πλαίσιο των εγκαινίων τιμήθηκε η Γ.Γ. του Υπουργείου Αγροτικής Ανάπτυξης και Τροφίμων, Χριστιάνα Καλογήρου  για την αποφασιστική συνεισφορά της στη χρηματοδότηση του έργου, η οποία μιλώντας στα εγκαίνια τόνισε ότι «με την νέα επένδυση δημιουργούνται νέες προοπτικές για το διαμάντι της Χίου, τη μαστίχα»  Ιδρυτικοί μέτοχοι  του Κέντρου Έρευνας είναι οι: Ένωση Μαστιχοπαραγωγών Χίου (36%), Mediterra (36%), Iasis Pharma (20%), Pharma Q (4%) και Pharmagnose (4%). Όραμα των ιδρυτικών μετόχων  είναι το Κέντρο Έρευνας Μαστίχας να αποτελέσει αξιόπιστο φορέα που θα συντονίζει την  Ακαδημαϊκή συζήτηση και επιστημονική έρευνα για τη μαστίχα. Ερευνητικός Φορέας που θα καταγράφει συστηματικά τα ευρήματα της παγκόσμιας  επιστημονικής έρευνας, θα αναζητά  νέες και θα εξελίσσει υφιστάμενες εφαρμογές,  και ο οποίος τελικά θα λειτουργεί ως Γέφυρα Γνώσης ανάμεσα στην ακαδημαϊκή κοινότητα και τις Βιομηχανικές Επιχειρήσεις όλων των κλάδων  που επενδύουν ή θέλουν να επενδύσουν στη μαστίχα. Κοινή πεποίθηση των Μετόχων και της διοίκησης του Κέντρου Έρευνας Μαστίχας είναι ότι η πρωτοβουλία αυτή θα σημαδέψει το μέλλον της μαστίχας τα επόμενα χρόνια προσθέτοντας στο πάζλ των επιτυχημένων πρωτοβουλιών της Ένωσης Μαστιχοπαραγωγών Χίου (εργοστάσιο ΕΛΜΑ, ίδρυση mastihashop, ίδρυση Μουσείου Μαστίχας) το κομμάτι της εφαρμοσμένης έρευνας σε συνέχεια της αυτοχρηματοδοτούμενης επιστημονικής έρευνας που έχει αρχίσει από την ΕΜΧ και τις θυγατρικές της τα τελευταία 20χρόνια.  Όπως χαρακτηριστικά ανέφερε ο Γιώργος Παχής πρόεδρος της Iasis Pharma: «Το Κέντρο Έρευνας Μαστίχας είναι σύμπραξη 5 διαφορετικών Οργανισμών με συμπληρωματικούς σκοπούς και στη βάση της δημιουργίας μιας κιβωτού, της γνώσης και της έρευνας σε σχέση με τη φαρμακευτική διάσταση της μαστίχας Χίου.  Από τη σύμπραξη δημιουργήσαμε ένα κέντρο διεθνούς εμβέλειας κι ένα επιστημονικό κόμβο απ’ όπου θα προκύψουν σημαντικά οφέλη για την τοπική κοινωνία και τη χώρα.». Ο Γιάννης Μανδάλας διευθύνων σύμβουλος του Κέντρου Έρευνας Μαστίχας μίλησε για το όραμα να αποτελέσει το ΚΕΜ αξιόπιστο φορέα που θα συντονίζει την ακαδημαϊκή συζήτηση κι επιστημονική έρευνα για τη μαστίχα. Όπως είπε: «Το έργο είχε χρηματοδοτούμενο προϋπολογισμό περίπου 2,5 εκατ. ευρώ, αλλά τελικά ξεπέρασε τα 3 εκατ. ευρώ και η κατασκευαστική περίοδος κράτησε 18 μήνες».    Όλοι οι μέτοχοι συμφώνησαν ότι το Κέντρο Έρευνας Μαστίχας είναι έργο εμβληματικό, για τη Χίο και τη νησιωτική Ελλάδα, αλλά και έργο ιδιαίτερης σημασίας και συμβολισμών αφού σε αυτό συμπυκνώνονται οι μελλοντικές προσδοκίες της μαστίχας.    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/ypertameio-ependytikes-eykairies-gia-tin-ellada-apo-ti-synergasia-ton-ependytikon-tameion/3761151/,Υπερταμείο: Επενδυτικές ευκαιρίες για την Ελλάδα από τη συνεργασία των επενδυτικών ταμείων,2023-04-28T21:33:00+03:00,newsit.gr,"NewsIT Μεγαλες Επιχειρησεις Υπερταμειο: Επενδυτικες ευκαιριες για την Ελλαδα απο τη συνεργασια των επενδυτικων ταμειων Τις ευκαιρίες προσέλκυσης ξένων επενδύσεων στην Ελλάδα μέσα από τη διεθνή συνεργασία του Υπερταμείου με ξένα Επενδυτικά Ταμεία ανέδειξε η συζήτηση που διοργανώθηκε στο Φόρουμ των Δελφών στις 28/4/23. Συμμετείχαν ο κ. Γρηγόρης Δ. Δημητριάδης, Διευθύνων Σύμβουλος του Υπερταμείου, ο κ. Ayman Soliman, Διευθύνων Σύμβουλος του Αιγυπτιακού Δημόσιου Επενδυτικού Ταμείου, η  κ. Isabelle Bébéar, Διευθύντρια & Επικεφαλής Διεθνών και Ευρωπαϊκών Υποθέσεων της Bpifrance, ο κ. Lawrence Yanovitch, Συντονιστής του δικτύου One Planet Sovereign Wealth Funds και ο κ. José Louis Curbelo, Πρόεδρος και Διευθύνων Σύμβουλος του COFIDES, του ισπανικού δημόσιου επενδυτικού ταμείου.  O κ. Γρηγόρης Δ. Δημητριάδης επεσήμανε ότι το Υπερταμείο έχει δώσει ιδιαίτερη έμφαση στην εξωστρέφειά του, προκειμένου όχι μόνο να δημιουργήσει επενδυτικές ευκαιρίες για την Ελλάδα, αλλά και να ενσωματώσει βέλτιστες διεθνείς πρακτικές. Στόχος της συνεργασίας δημόσιων επενδυτικών ταμείων είναι να αναδειχθούν οι κοινές αρχές και στοχεύσεις για τη βέλτιστη διαχείριση της δημόσιας περιουσίας και η δημιουργία αξίας, όχι μόνον σε οικονομικό επίπεδο, αλλά και σε κοινωνικό και περιβαλλοντικό. Σε αυτό το πλαίσιο, μέσα από το δίκτυο ΕΜΕΝΑ προωθούμε τη δυναμική των συνεπενδύσεων στη Μεσόγειο μαζί με αλλά Δημόσια Επενδυτικα Ταμεία. Ο κ. Δημητριάδης διαπίστωσε ότι οι μεγάλοι επενδυτές αναζητούν ευκαιρίες διαφοροποίησης των επενδύσεών τους. Αυτό δημιουργεί νέες προοπτικές και για την Ελλάδα, αξιοποιώντας όχι μόνον το φιλεπενδυτικό κλίμα που υπάρχει πλέον στη χώρα, αλλά και τη δικτύωση που εξασφαλίζει το Υπερταμείο με διεθνή δημόσια επενδυτικά ταμεία.  Επενδυτικές ευκαιρίες Στο ίδιο πλαίσιο, ο κ. Ayman Soliman ανέφερε ότι το Αιγυπτιακό Επενδυτικό Ταμείο αξιολογεί τις επενδυτικές ευκαιρίες που υπάρχουν στην Ελλάδα, ιδιαίτερα στον τομέα των κατασκευών και των logistics, ενώ υπογράμμισε ότι η ενεργειακή διασύνδεση Ελλάδας και Αιγύπτου καθιστά τη χώρα μας ενεργειακό κόμβο για την Ευρώπη. Όχι μόνο διότι δίνει «έξοδο» της Αιγυπτιακής ενέργειας στην Ευρώπη, αλλά και ενισχύει την ενεργειακή της ασφάλεια. Κατέληξε υποστηρίζοντας ότι οι σχεδιασμός των επενδυτικών ταμείων είναι μακροπρόθεσμος και εστιάζει σε επενδύσεις με μακρά προοπτική. Η κ. Isabelle Bébéar ανέφερε ότι η Bpifrance διαχειρίζεται κεφάλαια 67 δισ. ευρώ και στηρίζει τη διεθνοποίηση των γαλλικών επενδύσεων και στην Ελλάδα, ενώ υπογράμμισε τη σημασία των συνεπενδύσεων στην περιοχή μέσω του δικτύου ΕΜΕΝΑ. Ο Κ. José Louis Curbelo από την πλευρά του έδωσε έμφαση στη σημασία του να λαμβάνεται υπόψιν στις επενδύσεις ο κοινωνικός αντίκτυπος. Τόνισε ότι ήδη πολλές ισπανικές εταιρείες  αξιοποιούν τις επενδυτικές ευκαιρίες που παρέχει η Ελλάδα, καθώς υπάρχει ιδιαίτερο ισπανικό ενδιαφέρον στις υποδομές, τις ανανεώσιμες πηγές ενέργειας, τον τουρισμό και τις ψηφιακές υπηρεσίες. Ανέδειξε τέλος τη σημασία της εμπιστοσύνης που δημιουργείται μέσα από την συνεργασία των επενδυτικών ταμείων, προκειμένου να αναπτυχθούν νέες επενδύσεις και κατέληξε ότι η Ελλάδα είναι πλέον ένας σημαντικός στόχος για τους επενδυτές.   Το κλίμα αποτελεί μια παράμετρο οικονομικό ρίσκου γι’ αυτό αποφασίσαμε να ενώσουμε τις δυνάμεις μας, όλα τα μεγάλα δημόσια και ιδιωτικά επενδυτικά ταμεία στον κόσμο, στο δίκτυο One Planet ώστε να κατευθύνουμε συντονισμένα τις επενδύσεις στην κατεύθυνση της βιωσιμότητας, ανέφερε χαρακτηριστικά ο κ. Lawrence Yanovitch, Coordinator του One Planet Sovereign Wealth Funds network.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/petros-tzannetakis-Motor-Oil-prosilosi-stin-asfali-energeiaki-metavasi/3761149/,Πέτρος Τζαννετάκης – Motor Oil: «Προσήλωση στην ασφαλή ενεργειακή μετάβαση»,2023-04-28T20:55:00+03:00,newsit.gr,"NewsIT Μεγαλες Επιχειρησεις Πετρος Τζαννετακης: «Προσηλωση στην ασφαλη ενεργειακη μεταβαση» «Οφείλουμε να θέσουμε στο παρόν τις βάσεις για το μέλλον. Ένα μέλλον που χαρακτηρίζεται από βιώσιμες επενδύσεις με πράσινο χαρακτήρα. Επενδύσεις που διασφαλίζουν την ενεργειακή αυτονομία της χώρας και μπορούν να μετατρέψουν την Ελλάδα σε ενεργειακό κόμβο». Τα παραπάνω ανέφερε μεταξύ άλλων ο αναπληρωτής CEO του Ομίλου Motor Oil, Πέτρος Τζαννετάκης, μιλώντας στο 8ο Delphi Economic Forum.  Σχετικά με τον πράσινο μετασχηματισμό του ενεργειακού κλάδου, ο κ. Τζαννετάκης τόνισε πως η στροφή σε εναλλακτικά καύσιμα και πηγές ενέργειας έχει μπει εδώ και αρκετά χρόνια στην ατζέντα του Ομίλου πολύ καιρό πριν τη συνειδητοποίηση αυτής της ανάγκης, λόγω της πρόσφατης γεωπολιτικής κρίσης. «Με ορίζοντα το 2030 προχωράμε στο μεγαλύτερο επενδυτικό πλάνο ενεργειακής μετάβασης στη Νοτιοανατολική Ευρώπη, που αποτυπώνει τις στρατηγικές μας προτεραιότητες με «πράσινο» χαρακτήρα. Το φιλόδοξο αυτό πλάνο συνολικά αγγίζει τα €4 δισ.» ανέφερε χαρακτηριστικά. Πρόκειται, όπως σημείωσε, για ένα πλάνο που αντανακλά τη δέσμευση για υπεύθυνη δράση, την ενίσχυση της ενεργειακής απόδοσης, την επιτάχυνση της διείσδυσης των ανανεώσιμων πηγών ενέργειας, την επένδυση σε νέες βιώσιμες τεχνολογίες καθώς και την παροχή λύσεων ενέργειας και κινητικότητας στους πελάτες του Ομίλου. Σχετικά με τις στρατηγικές συμμαχίες που συνάπτει ο Όμιλος ώστε να προσφέρει ευρύ φάσμα υπηρεσιών, ο κ. Τζαννετάκης στάθηκε στην εμβληματική συμφωνία χρηματοδότησης ύψους 40 εκατ. ευρώ με την Ευρωπαϊκή Τράπεζα Επενδύσεων για την ανάπτυξη δικτύου σταθμών φόρτισης ηλεκτρικών οχημάτων και σταθμών υδρογόνου στην Ελλάδα. Ταυτόχρονα, αναφέρθηκε και στις νέες θυγατρικές του Ομίλου Motor Oil, την Verd που δραστηριοποιείται στον τομέα των βιοκαυσίμων, παράγοντας βιοντίζελ μέσα από την ανακύκλωση του χρησιμοποιημένου οικιακού λαδιού αλλά και την Τhalis E.S. που εστιάζει στην παροχή καινοτόμων λύσεων στον τομέα της διαχείρισης περιβάλλοντος. Iδιαίτερη μνεία έκανε στην θυγατρική εταιρεία MORE (Motor Oil Renewable Energy) που δραστηριοποιείται δυναμικά στις καθαρές μορφές ενέργειας. Υπογράμμισε πως ο ήλιος και ο αέρας – που χαρακτηρίζουν τη χώρα μας – είναι πηγές ενέργειας οι οποίες δεν εξαρτώνται  από εισαγωγές από άλλες χώρες και για αυτό θα πρέπει να γίνει αντιληπτό από όλα τα ενδιαφερόμενα μέρη. Σχετικά με την ευκαιρία που έχει η Ελλάδα να γίνει ένας ενεργειακός κόμβος, ο κ. Τζαννετάκης επισήμανε πως πράγματι η Ελλάδα διαθέτει όλα τα εχέγγυα και στρατηγική γεωγραφική θέση και μένει να διασφαλίσει σταθερότητα και συνέπεια στις μελλοντικές επιλογές. «Το ενδιαφέρον αυξάνεται εκθετικά για στρατηγικές επενδύσεις σε έργα ανανεώσιμων πηγών ενέργειας, ενώ η ψήφος εμπιστοσύνης σε έργα στρατηγικής σημασίας για την ενεργειακή μετάβαση της χώρας ισχυροποιείται.» ανέφερε.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/proedros-sve-i-elliniki-viomixania-epanakamptei-dynamika-stis-agores-tis-notioanatolikis-eyropis/3761144/,Πρόεδρος ΣΒΕ: Η ελληνική βιομηχανία επανακάμπτει δυναμικά στις αγορές της Νοτιοανατολικής Ευρώπης,2023-04-28T20:26:39+03:00,newsit.gr,"NewsIT Μεγαλες Επιχειρησεις Προεδρος ΣΒΕ: Η ελληνικη βιομηχανια επανακαμπτει δυναμικα στις αγορες της Νοτιοανατολικης Ευρωπης Η ελληνική βιομηχανία είναι ισχυρός πυλώνας για την ανάκαμψη της οικονομίας μας. Έχει ήδη δυναμική παρουσία στα Βαλκάνια, την οποία μπορεί να ενισχύσει ακόμα περισσότερο αν υιοθετηθούν οι κατάλληλες πολιτικές. Αυτό ήταν το κεντρικό μήνυμα στη σημερινή παρέμβαση της Προέδρου του Συνδέσμου Βιομηχανιών Ελλάδος κας Λουκίας Σαράντη στο 8ο Φόρουμ των Δελφών. Ο ΣΒΕ εκπροσωπείται κάθε χρόνο στο Φόρουμ από τον Πρόεδρο και -δεδομένου ότι είναι ο μοναδικός κοινωνικός εταίρος με έδρα τη Θεσσαλονίκη- φέτος η κα Σαράντη τοποθετήθηκε στην ενότητα για τον νέο ρόλο της Θεσσαλονίκης στην Νοτιοανατολική Ευρώπη.  Η Πρόεδρος του ΣΒΕ υπογράμμισε ότι τα ατού μας είναι η εμπειρία στις αγορές αυτές, η μεγάλη δυναμική των επιχειρήσεων και η ποιότητα των προϊόντων μας. Για να ενισχυθούμε ακόμα περισσότερο πρέπει κυρίως να επενδύσουμε ως χώρα στην εξωστρέφεια, να προασπίσουμε την ανταγωνιστικότητά μας, να διευκολύνουμε την καινοτομία και να αναβαθμίσουμε τις δυνατότητες του ανθρώπινου δυναμικού. Επιπλέον, η Ελλάδα -και η Θεσσαλονίκη ειδικότερα- είναι καιρός να αξιοποιήσει τη γεωγραφική θέση και τα στρατηγικά της πλεονεκτήματα για να διαδραματίσει κεντρικό ρόλο στον χώρο των logistics και των συνδυασμένων μεταφορών στην ευρύτερη περιοχή.  Η κα Σαράντη τόνισε, επίσης, ότι η ελληνική παρουσία στα Βαλκάνια σήμερα παραμένει σημαντική, παρά τη δεκαετία της ελληνικής οικονομικής κρίσης. Η χώρα είναι σημαντικός εξαγωγέας, ενώ υπάρχει αξιόλογο απόθεμα άμεσων επενδύσεων ελληνικής προέλευσης και πολυάριθμες επιχειρηματικές κοινότητες όπου οι Έλληνες πρωταγωνιστούν. Ενδεικτικά: – Η Βουλγαρία είναι η 2 η σημαντικότερη χώρα για τις ελληνικές εξαγωγές. Το 2022 εμφάνισε άνοδο εξαγωγών κατά 119% σε σχέση με το 2021, ενώ το απόθεμα ελληνικών άμεσων ξένων επενδύσεων ανέρχεται στα 2,8 δισ. ευρώ. – Η Ρουμανία είναι η 10η σημαντικότερη χώρα για τις ελληνικές εξαγωγές, με άνοδο 32% το 2022, ενώ η Ελλάδα είναι ο 8ος σημαντικότερος ξένος επενδυτής εκεί. -Η Τουρκία είναι ο 6ος σημαντικότερος εξαγωγικός προορισμός μας. -Η Βόρεια Μακεδονία ανήλθε στον 11ο σημαντικότερο εξαγωγικό προορισμό για την Ελλάδα, με διπλασιασμό εξαγωγών το 2022 και τέλος -Οι εξαγωγές της Ελλάδας προς Αλβανία και Σερβία, αυξήθηκαν το 2022, σε ποσοστό μεγαλύτερο από 25%.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/omilos-saranti-se-anodiki-troxia-ta-proionta-omorfias-kai-peripoiisis/3760548/,Όμιλος Σαράντη: Σε ανοδική τροχιά τα προϊόντα ομορφιάς και περιποίησης,2023-04-28T12:00:00+03:00,newsit.gr,"NewsIT Μεγαλες Επιχειρησεις Ομιλος Σαραντη: Σε ανοδικη τροχια τα προιοντα ομορφιας και περιποιησης Με σημαντική ανάπτυξη πωλήσεων και αξιοσημείωτη άνοδο λειτουργικής κερδοφορίας ξεκίνησε το 2023 για τον όμιλο Σαράντη. Όπως δηλώνουν από την εταιρεία: Αντιμετωπίσαμε το απαιτητικό περιβάλλον υψηλού πληθωρισμού, εξισορροπώντας στρατηγικά τις ανατιμήσεις προϊόντων μας, τον όγκο πωλήσεων και την ανταγωνιστικότητά μας. Επιπλέον, εφαρμόσαμε με επιτυχία την διαδικασία εξορθολογισμού χαρτοφυλακίου και επωφεληθήκαμε από την έμφαση που δώσαμε πίσω από το HERO προιοντικό χαρτοφυλάκιο. Αυτή η διαδικασία εξορθολογισμού του χαρτοφυλακίου διασφαλίζει ότι κατανέμουμε πόρους σε προϊόντα υψηλής προστιθέμενης αξίας οδηγώντας σε αυξημένη κερδοφορία και πωλήσεις. Εφαρμόσαμε επίσης προληπτικά μέτρα, όπως πρωτοβουλίες εξοικονόμησης κόστους και βελτιστοποιήσεις προκειμένου να μετριάσουμε τις επιπτώσεις του πληθωρισμού και των διαταραχών της εφοδιαστικής αλυσίδας. Αυτές οι προσπάθειες μας επέτρεψαν να διατηρήσουμε την οικονομική μας σταθερότητα και την ανταγωνιστικότητά μας μέσα σε ένα συνεχώς εξελισσόμενο και απαιτητικό επιχειρηματικό περιβάλλον.  Κατά τη διάρκεια του Α’ τριμήνου 2023, οι πωλήσεις του Ομίλου αυξήθηκαν κατά 18,65% και ανήλθαν σε € 109,19 εκ. από € 92,02 εκ. που είχαν διαμορφωθεί κατά την αντίστοιχη περυσινή περίοδο. Οι πωλήσεις υποστηρίχθηκαν κυρίως από αύξηση στον όγκο πωλήσεων στις στρατηγικές προϊοντικές κατηγορίες του Ομίλου. Η Ελλάδα σημείωσε σημαντική αύξηση πωλήσεων κατά 10,2% φτάνοντας τα €35,20 εκ. κατά το Α’ τρίμηνο του 2023 συγκριτικά με €31,94 εκ. το Α’ τρίμηνο του 2022, που υποστηρίχθηκε από ανάπτυξη στην αγορά της ευρείας διανομής καθώς και στο κανάλι εξαγωγών.  Οι Θυγατρικές παρουσίασαν αξιοσημείωτη άνοδο πωλήσεων κατά 23,14% και διαμορφώθηκαν σε €73,98 εκ. το Α’ τρίμηνο του 2023 από €60,08 εκ. το Α’ τρίμηνο του 2022. Η κερδοφορία του Ομίλου επωφελήθηκε από τη σταθεροποίηση που παρατηρήθηκε στο κόστος των πωληθέντων καθώς και από τις πρωτοβουλίες που είχαν αναληφθεί σε ολόκληρο τον Όμιλο για τον μετριασμό των πληθωριστικών πιέσεων. Κατά το Α’ τρίμηνο του 2023 τα Κέρδη Προ Φόρων, Τόκων και Αποσβέσεων (EBITDA)** αυξήθηκαν κατά 52,70%, στα € 12,36 εκ. από € 8,10 εκ., και το περιθώριο EBITDA διαμορφώθηκε σε 11,32% από 8,80% το Α’ τρίμηνο του προηγούμενου έτους. Τα Κέρδη Προ Φόρων και Τόκων (EBIT) αυξήθηκαν κατά 80,35% το Α’ τρίμηνο του 2023 φθάνοντας τα €8,81 εκ. έναντι €4,88 εκ. το Α’ τρίμηνο του 2022 και το περιθώριο EBIT ανήλθε στο 8,07% το Α’ τρίμηνο του 2023 από 5,31% την αντίστοιχη περίοδο του 2022.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Prem-Watsa-kalyteri-xrimatistiriaki-agora-tou-kosmou-i-ellada-simantiki-i-politiki-statherotita/3760547/,Prem Watsa: Καλύτερη χρηματιστηριακή αγορά του κόσμου η Ελλάδα – Σημαντική η πολιτική σταθερότητα,2023-04-28T11:25:00+03:00,newsit.gr,"NewsIT Μεγαλες Επιχειρησεις Prem Watsa: Καλυτερη χρηματιστηριακη αγορα του κοσμου η Ελλαδα – Σημαντικη η πολιτικη σταθεροτητα Το εγκώμιο της ελληνικής οικονομίας έπλεξε Prem Watsa, πρόεδρος και διευθύνων σύμβουλος της Fairfax Financial Holdings και μεγαλοεπενδυτής της Eurobank. «Η Ελλάδα βρίσκεται σε εξαιρετική θέση, έχει ξεπεράσει τις δυσκολίες κι έχει μπει σε έναν άρτιο κύκλο ανάπτυξης» δήλωσε ο κ. Watsa σε παρέμβαση του στο 8o Οικονομικό Φόρουμ των Δελφών, που πραγματοποιείται στους Δελφούς 26 – 29 Απριλίου και τελεί υπό την Αιγίδα της Α.Ε. της Προέδρου της Δημοκρατίας, κας Κατερίνας Σακελλαροπούλου. O πρόεδρος και διευθύνων σύμβουλος της Fairfax Financial Holdings, υποστήριξε ότι για τα επόμενα τέσσερα πέντε χρόνια οι προοπτικές είναι καλές αλλά χρειάζεται πολιτική σταθερότητα και φιλική στάση απέναντι στην επιχειρηματικότητα. «Η Ελλάδα είναι αρκετά μικρή και έρχεται από πολύ χαμηλή βάση, γι’ αυτό είναι η καλύτερη χρηματιστηριακή αγορά του κόσμου» τόνισε χαρακτηριστικά.  Αναφέρθηκε στην επενδυτική βαθμίδα σημειώνοντας ότι είναι σημαντική για την Ελλάδα κι εκτίμησε ότι λίγους μήνες μετά τις εκλογές η χώρα θα μπορεί να την κατακτήσει. Σημείωσε πως η χώρα έχει καλή οικονομική θέση, το χρέος μειώθηκε και η κυβέρνηση διαθέτει ένα σημαντικό μαξιλάρι ρευστότητας. Η S&P έκανε λόγο για το καλύτερο προφίλ χρέους στην Ευρώπη, ενώ το χρέος προς τον ιδιωτικό τομέα είναι μικρό. Τόνισε επίσης, πως οι ελληνικές τράπεζες είναι ισχυρές, ενώ ειδικά για τη Eurobank, στην οποία έχει επενδύσει, ανέφερε πως πέρυσι είχε κερδοφορία ενός δισεκατομμυρίων ευρώ. «Δεν σκέφτομαι να πουλήσουμε ούτε μια μετοχή της Eurobank, πιστεύω ότι θα έχει εξαιρετικές επιδόσεις. Θα παραμείνουμε στην Ελλάδα για καιρό» είπε ο κ. Watsa, χωρίς πάντως να αποκαλύψει ποιες θα είναι οι επόμενες επενδύσεις του ομίλου. Ερωτηθείς τέλος για τον κίνδυνο που μπορεί να κρύβει η τραπεζική κρίση στις ΗΠΑ ξεκαθάρισε ότι δεν μπορείς ποτέ να είσαι σίγουρος, ωστόσο τα ισχυρά στοιχεία που διαθέτει η Ελλάδα ελαχιστοποιούν τον κίνδυνο.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Intrakat-se-neo-istoriko-ypsilo-1-32-dis-ta-pros-ektelesi-erga-simantiki-veltiosi-ton-oikonomikon-megethon/3760542/,"Intrakat: Σε νέο ιστορικό υψηλό €1,32 δισ. τα προς εκτέλεση έργα – Σημαντική βελτίωση των οικονομικών μεγεθών",2023-04-28T11:00:00+03:00,newsit.gr,"NewsIT Μεγαλες Επιχειρησεις Intrakat: Σε νεο ιστορικο υψηλο €1,32 δισ. τα προς εκτελεση εργα – Σημαντικη βελτιωση των οικονομικων μεγεθων Το 2022 αποτέλεσε έτος ορόσημο στην ιστορία της Intrakat, αφού μετά από 35 έτη λειτουργίας, κατά τα οποία ανήκε στο Όμιλο ΙΝΤRΑCΟΜ, νέοι μέτοχοι εισήλθαν στο μετοχικό κεφάλαιο της Εταιρείας. Στις 15 Ιουλίου 2022 η γενική συνέλευση των μετόχων εξέλεξε νέο διοικητικό συμβούλιο, ενώ νέος διευθύνων σύμβουλος ανέλαβε ο κ. Αλέξανδρος Εξάρχου. Υπό τη νέα διοίκηση, ο Όμιλος πέτυχε το προηγούμενο έτος ενίσχυση του ενοποιημένου κύκλου εργασιών κατά 4,9% και ανήλθε σε €225,4 εκατ. έναντι €214,8 εκατ. το 2021. Επιπλέον πέτυχε επιστροφή στην κερδοφορία σε επίπεδο λειτουργικών αποτελεσμάτων κατά το β’ εξάμηνο της χρήσης 2022, ενώ τα προς εκτέλεση έργα αυξήθηκαν σε νέο ιστορικό υψηλό  €1,32 δισ.  Στον απολογισμό της χρήσης περιλαμβάνονται επιτυχείς υλοποιήσεις αυξήσεων μετοχικού κεφαλαίου ύψους €151,4 εκατ., καθώς και εδραίωση της ηγετικής θέσης στον κλάδο των κατασκευών με την εξαγορά του 100% της ΑΚΤΩΡ ΑΤΕ, αλλά και εδραίωση στο κλάδο της ενέργειας, διαθέτοντας χαρτοφυλάκιο έργων ΑΠΕ ισχύος 1,8 GW και αποθήκευσης ηλεκτρικής ενέργειας ισχύος 0,7 GW. Η νέα Διοίκηση ανέλαβε να εκπονήσει άμεσα και με ταχείς ρυθμούς την υλοποίηση σημαντικών αναπτυξιακών δράσεων, εστιάζοντας την στρατηγική της Εταιρείας σε 5 βασικούς πυλώνες  επένδυσης: νέα και εκτελούμενα κατασκευαστικά έργα υποδομών, έργα ανανεώσιμων πηγών ενέργειας, ΣΔΙΤ και παραχωρήσεις, αξιοποίηση ακινήτων καθώς και έργα διαχείρισης απορριμμάτων. Παράλληλα, τέθηκε σε εφαρμογή ολοκληρωμένο σχέδιο λειτουργικής και διοικητικής αναδιάρθρωσης της Εταιρείας με στόχο την υλοποίηση του δυναμικού αναπτυξιακού προγράμματος.  Για την υποστήριξη της νέας στρατηγικής, την επιτάχυνση του επενδυτικού πλάνου και την εξυπηρέτηση σημαντικών ευκαιριών που αφορούν στους πέντε στρατηγικούς πυλώνες ανάπτυξης, καθώς και νέες επενδύσεις στην Ελλάδα και την Νοτιοανατολική Ευρώπη, η Έκτακτη Γενική Συνέλευση Μετόχων της 1ης Δεκεμβρίου 2022 αποφάσισε την αύξηση του μετοχικού κεφαλαίου της Εταιρείας κατά το ποσό των €100 εκατ. με καταβολή μετρητών και δικαίωμα προτίμησης υπέρ των παλαιών μετόχων. Η αύξηση ολοκληρώθηκε επιτυχώς εντός του πρώτου τριμήνου του 2023. Σημειώνεται ότι η Εταιρεία ήδη το Φεβρουάριο 2022 είχε ολοκληρώσει με επιτυχία και πλήρη κάλυψη αύξηση του μετοχικού κεφαλαίου, μέσω της οποίας αντλήθηκαν κεφάλαια συνολικού ποσού €51,4 εκατ. Μια ακόμα πολύ σημαντική εξέλιξη, η οποία εδραιώνει την Intrakat μεταξύ των κορυφαίων κατασκευαστικών ομίλων στην Ελλάδα, έλαβε χώρα μετά το τέλος της χρήσης και ειδικότερα εντός του πρώτου τριμήνου του 2023. Ειδικότερα, η Intrakat υπέγραψε  δεσμευτική συμφωνία αγοραπωλησίας με τις εταιρείες «ΕΛΛΑΚΤΩΡ Α.Ε» και «ΑΚΤΩΡ ΠΑΡΑΧΩΡΗΣΕΙΣ Α.Ε.»  για την απόκτηση του 100% των μετοχών της εταιρείας ΑΚΤΩΡ Α.Τ.Ε. έναντι τιμήματος €100 εκατ. Επιπλέον, ποσό €114 εκατ., το οποίο αφορά ενδοομιλικές υποχρεώσεις της ΑΚΤΩΡ προς εταιρείες του Ομίλου ΕΛΛΑΚΤΩΡ, θα αποπληρωθεί σταδιακά από την εξαγορασθείσα εταιρεία με την εγγύηση της Intrakat, εντός 19 μηνών από την ολοκλήρωση της συναλλαγής η οποία τελεί υπό τις συνήθεις αιρέσεις για τέτοιου είδους συναλλαγές, συμπεριλαμβανομένης της έγκρισης της Επιτροπής Ανταγωνισμού και αναμένεται εντός του Δ΄ τριμήνου του 2023. Ο αντιπρόεδρος του Δ.Σ. της Intrakat και Διευθύνων Σύμβουλος κ. Αλέξανδρος Εξάρχου δήλωσε σχετικά: «Το 2022 ήταν ένα έτος ορόσημο για την Intrakat, το οποίο σημάδεψε η αλλαγή του ιδιοκτησιακού καθεστώτος της Εταιρείας μετά από περίπου 35 χρόνια λειτουργίας. Οι νέοι βασικοί μέτοχοι και η Διοίκηση οραματίζονται την ανάδειξη της Intrakat σε μια σύγχρονη και ταχέως αναπτυσσόμενη εταιρεία και στην εδραίωσή της μεταξύ των κορυφαίων κατασκευαστικών ομίλων στην Ελλάδα αλλά και στην ευρύτερη περιοχή της Νοτιοανατολικής Ευρώπης, η οποία θα δημιουργεί υπεραξία για όλους τους stakeholders σε κάθε έναν από τους τομείς της δραστηριότητάς της».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Fulgor-symvasi-xrimatodotisis-88-ekat-me-tin-EBRD-anoigei-o-dromos-se-ependytiko-programma-110-ekat-eyro/3760539/,Fulgor: Σύμβαση χρηματοδότησης €88 εκατ. με την EBRD – Ανοίγει ο δρόμος σε επενδυτικό πρόγραμμα 110 εκατ. ευρώ,2023-04-28T10:20:00+03:00,newsit.gr,"NewsIT Μεγαλες Επιχειρησεις Fulgor: Συμβαση χρηματοδοτησης €88 εκατ. με την EBRD – Ανοιγει ο δρομος σε επενδυτικο προγραμμα 110 εκατ. ευρω Η Fulgor SA, 100% θυγατρική της Hellenic Cables, του κλάδου καλωδίων της Cenergy Holdings, υπέγραψε δανειακή σύμβαση ύψους €88 εκατ. με την EBRD (European Bank for Reconstruction and Development – Ευρωπαϊκή Τράπεζα Ανασυγκρότησης και Ανάπτυξης).  Η συμφωνία αποτελεί  μέρος του πλαισίου Συγχρηματοδότησης της EBRD με το ελληνικό Ταμείο Ανάκαμψης και Ανθεκτικότητας (ΤΑΑ – Greek Recovery and Resilience Facility, RRF) που υλοποιείται μέσω του Εθνικού Σχεδίου Ανάκαμψης και Ανθεκτικότητας «Ελλάδα 2.0» και χρηματοδοτείται από το πρόγραμμα NextGenerationEU της Ευρωπαϊκής Ένωσης. Η δανειακή σύμβαση προβλέπει χρηματοδότηση €62,8 εκατ. από την EBRD, ενώ κεφάλαια ύψους €25,2 εκατ. θα διατεθούν από το ΤΑΑ μέσω του Υπουργείου Οικονομικών.   Οι πόροι αυτοί θα χρησιμοποιηθούν για να στηρίξουν ένα ευρύ επενδυτικό πρόγραμμα ύψους €110 εκατ. που σαν στόχο έχει την επέκταση της παραγωγικής δυναμικότητας υποβρυχίων καλωδίων της Fulgor (όπως ανακοινώθηκε στις 19 Ιανουαρίου 2023), την κάλυψη του απαιτούμενου κεφαλαίου κίνησης όταν η νέα παραγωγική δυναμικότητα θα είναι διαθέσιμη, καθώς και τη χρηματοδότηση των προγραμμάτων έρευνας και ανάπτυξης (R&D) της Fulgor για τα επόμενα χρόνια.  Τα υπόλοιπα €22 εκατ. του κόστους της συνολικής επένδυσης θα καλυφθούν από τη Fulgor. To επενδυτικό σχέδιο της Fulgor για την περίοδο 2023-25 θα υποστηρίξει την ικανότητα της εταιρείας για κατασκευή πράσινων υποδομών που προωθούν την ενεργειακή μετάβαση προς μια οικονομία χαμηλότερων εκπομπών άνθρακα αλλά και την πρόσβαση σε προσιτές πηγές καθαρής ενέργειας.  Το έργο θα επιτρέψει στη Fulgor να συμμετάσχει σε μεγάλα έργα ηλεκτρικών διασυνδέσεων και να εκμεταλλευτεί την αναμενόμενη αύξηση σε υπεράκτιες εγκαταστάσεις αιολικής ενέργειας. Για να λάβει τη στήριξη της EBRD, η μητρική Hellenic Cables συμφώνησε να αναλάβει μια σειρά από πρωτοβουλίες, όπως προγράμματα καθοδήγησης και επιμόρφωσης αλλά και σχέδια δράσης για την αντιμετώπιση των διαφορών μεταξύ των φύλων, τα οποία θα ενισχύσουν την υφιστάμενη πολιτική της για την ενδυνάμωση των γυναικών και την ισότητα των φύλων.  Από την άλλη πλευρά, το δάνειο θα επιτρέψει στην Hellenic Cables να ενισχύσει περαιτέρω τον ρόλο της ως διεθνούς παίκτη και βασικού παράγοντα στην μετάβαση προς την πράσινη ενέργεια.  Οι επενδύσεις θα επιτρέψουν στον κλάδο καλωδίων της Cenergy Holdings να υλοποιήσει αποτελεσματικά ένα ολοένα αυξανόμενο σύνολο παραγγελιών προς εκτέλεση και να εξυπηρετήσει τις αυξημένες απαιτήσεις των πελατών και συμμετόχων της.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/g-konstantinidis-CEO-Reds-orosimo-to-2022-erga-ependyseis-kai-synergeies/3760536/,"Γ. Κωνσταντινίδης CEO Reds: «Ορόσημο το 2022» – Έργα, επενδύσεις και συνέργειες",2023-04-28T09:30:00+03:00,newsit.gr,"NewsIT Μεγαλες Επιχειρησεις Γ. Κωνσταντινιδης CEO Reds: «Οροσημο το 2022» – Εργα, επενδυσεις και συνεργειες Σημαντική ενίσχυση στα αποτελέσματα 2022 πέτυχε η REDS, μέλος του ομίλου Ελλάκτωρ, καθώς ο κύκλος εργασιών ανήλθε σε €9,8 εκατ., καταγράφοντας αύξηση 31,6%, σε σύγκριση με τη χρήση 2021, ενώ σημαντική ενίσχυση κατέγραψε και η λειτουργική κερδοφορία, με EBITDA στα €6,6 εκατ., έναντι €4,9 εκατ. στη χρήση 2021 και περιθώριο EBITDA 67,4% έναντι 66,9%. Σύμφωνα με τα δημοσιευμένα αποτελέσματα, τα λειτουργικά κέρδη (ΕΒΙΤ) για τη χρήση 2022 διαμορφώθηκαν σε €4,8 εκατ. έναντι €3,2 εκατ. στη χρήση 2021, τα κέρδη προ φόρων στα €3,1 εκατ., έναντι €1,3 το 2021, ενώ η REDS πέτυχε και μείωση του καθαρού δανεισμού που διαμορφώθηκε στις 31.12.2022 σε €20,0 εκατ. έναντι €23,1 εκατ. στις 31.12.2021.  Ο κ. Γιώργος Κωνσταντινίδης, διευθύνων σύμβουλος της REDS, σχολίασε σχετικά με  τα αποτελέσματα : «Το 2022 αποτέλεσε ορόσημο καθώς παρά τις προκλήσεις είδαμε την επιχειρησιακή μας στρατηγική να αποδίδει για ακόμη μια χρονιά θετικά και να συνεχίζεται η αναπτυξιακή πορεία που είχαμε χαράξει ήδη από το 2021. Βασικά σημεία της νέας αυτής πορείας καταγράφονται στα λειτουργικά της κέρδη τα οποία σημείωσαν αύξηση 51,9% αλλά και στα κέρδη προ φόρων τα οποία αυξήθηκαν κατά 138,0% σε σχέση με το 2021. Παράλληλα, τα Έσοδα σημείωσαν αύξηση 31,6% ενώ το EBITDA 32,7% σε σχέση με το 2021». «Με περαιτέρω μείωση του δανεισμού αλλά και αυξημένα ταμειακά διαθέσιμα, η Διοίκηση της REDS συνεχίζει την ανταγωνιστική της πορεία και ισχυροποιεί της θέση της στον κλάδο,  επενδύοντας σε σύγχρονα αναπτυξιακά έργα που ευθυγραμμίζονται με τις τάσεις της αγοράς.   Στο πλαίσιο αυτό περιλαμβάνεται και η πρόσφατη απόκτηση του ακινήτου στις Γούρνες Ηρακλείου Κρήτης, που αποτελεί μία ακόμα απόδειξη της δέσμευσής μας για καινοτόμες και βιώσιμες επενδύσεις.  Με τα έργα-ναυαρχίδες της εταιρείας να βρίσκονται σε διαφορετική φάση ωρίμανσης, θα συνεχίσουμε να εξετάζουμε ευκαιρίες, συνεργασίες και πιθανές νέες επενδύσεις, επικεντρωνόμενοι  ωστόσο, στην παρούσα φάση, στη βέλτιστη δυνατή αξιοποίηση των έργων που έχουμε στο ενεργητικό μας, δημιουργώντας αναπτύξεις που αποδίδουν στους επενδυτές και τους μετόχους, αλλά και στην ίδια την κοινωνία».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/e-vrettou-CEO-Attica-Bank-i-neo-epoxi-gia-tin-trapeza-exei-idi-ksekinisei/3760526/,Ε. Βρεττού CEO Attica Bank: Η νέο εποχή για την τράπεζα έχει ήδη ξεκινήσει,2023-04-28T08:30:32+03:00,newsit.gr,"NewsIT Μεγαλες Επιχειρησεις Ε. Βρεττου CEO Attica Bank: Η νεο εποχη για την τραπεζα εχει ηδη ξεκινησει Τη νέα εποχή της Attica Bank που έχει ήδη ξεκινήσει και η επιτυχής ολοκλήρωση της αύξησης μετοχικού κεφαλαίου, ύψους 473,34 εκατ. ευρώ, επιβεβαιώνει, καθώς και την προοπτική δημιουργίας ενός ακόμη ισχυρότερου τραπεζικού πυλώνα, περιέγραψε η κυρία Ελένη Βρεττού, Διευθύνουσα Σύμβουλος της τράπεζας στο πλαίσιο του Delphi Economic Forum VIII. Η κυρία Βρεττού τόνισε ότι «είμαστε ιδιαίτερα ευτυχείς και ικανοποιημένοι που το φιλόδοξο πλάνο αναδιάταξης και εξυγίανσης της Attica Bank βρήκε ανταπόκριση σε παλαιούς και νέους μετόχους και ελπίζουμε ότι θα τους δικαιώσουμε», ευχαριστώντας τους για την υποστήριξη και την εμπιστοσύνη που έδειξαν την περίοδο αυτή.  Η επικεφαλής της Attica Bank σημείωσε ότι οι πελάτες ήδη εμπιστεύονται την τράπεζα, βλέπουν ότι κάτι αλλάζει και αυτό έχει φανεί από την πιστωτική επέκταση που αυξάνεται και προ της επιτυχία της ΑΜΚ, από τη ρευστότητα που ξεπερνάει τα 3 δισ. ευρώ σε καταθέσεις και από το γεγονός ότι «έχουμε καταφέρει για πρώτη φορά μετά από 12 χρόνια το πρώτο τρίμηνο του 2023 να παρουσιάζει κέρδη σε επίπεδο προ προβλέψεων». Αναγνωρίζοντας ότι υπάρχουν ανάγκες στην αγορά και τις επιχειρήσεις που δεν καλύπτονται πλήρως από το τραπεζικό σύστημα, τόνισε ότι η τράπεζα έχει ήδη ετοιμάζει μια σειρά εναλλακτικών προϊόντων τόσο στο κομμάτι των ψηφιακών υπηρεσιών όσο και σε εναλλακτικά προϊόντα σε συνεργασία με τρίτους φορείς, όπως π.χ. επιμελητήρια, αλλά και εταιρείες του εξωτερικού που έχουν επιλέξει να συνεργαστούν με την Attica Bank για την ελληνική αγορά. «Θέλουμε να γίνουμε η τράπεζα πρώτης επιλογής για τις επιχειρήσεις του μικρομεσαίου χώρου, όχι απλώς να είμαστε μια μη συστημική τράπεζα», είπε χαρακτηριστικά.   Για τη δημιουργία ενός νέου, υγιούς τραπεζικού ιδρύματος που θα προκύψει από τη συνένωση της Attica Bank με την Παγκρήτια, του 5 ου τραπεζικού πόλου, η κυρία Βρεττού σημείωσε ότι είναι ένα μεγάλο και φιλόδοξο πλάνο, για το οποίο υπάρχει ο οδικός χάρτης, εκφράζοντας την πεποίθηση ότι και ο στόχος αυτός θα επιτευχθεί. Η ίδια ανέφερε «οι προκλήσεις για εμάς δεν σταματάνε με την ολοκλήρωση της αύξησης, ίσα ίσα έχουμε έναν πολύ μεγαλύτερο δρόμο μπροστά μας για να εξυγιάνουμε περαιτέρω τον ισολογισμό μας». Όπως εξήγησε δεν μπορούν οι δύο τράπεζες να συνεχίσουν με δείκτες κόκκινων δανείων 65%. «Πρέπει να δείξουμε και προς τους μετόχους και προς τις εποπτικές αρχές ότι βαίνουν μειούμενοι οι δείκτες σε επίπεδα που θα είναι αποδεκτά και συγκρίσιμα με τις υπόλοιπες τράπεζες. Κυρίως όμως, θέλουμε να εκμεταλλευτούμε τις συνέργειες που υπάρχουν τόσο στο εμπορικό κομμάτι, με νέα προϊόντα, καλύτερη εξυπηρέτηση και διαδικασίες, όσο και στο πλαίσιο κόστους. Μια τέτοια τράπεζα μπορεί να είναι κερδοφόρα».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/gek-terna-ayksisi-oikonomikon-megethon-kai-thetikes-prooptikes-sta-5-3-dis-eyro-to-anektelesto-ypoloipo/3760383/,"ΓΕΚ Τέρνα: Αύξηση οικονομικών μεγεθών και θετικές προοπτικές – Στα 5,3 δισ. ευρώ το ανεκτέλεστο υπόλοιπο",2023-04-27T23:32:08+03:00,newsit.gr,"NewsIT Μεγαλες Επιχειρησεις ΓΕΚ Τερνα: Αυξηση οικονομικων μεγεθων και θετικες προοπτικες – Στα 5,3 δισ. ευρω το ανεκτελεστο υπολοιπο Παρά τις διεθνείς γεωπολιτικές και μακροοικονομικές αβεβαιότητες, ο όμιλος ΓΕΚ ΤΕΡΝΑ παραμένει προσηλωμένος στην αναπτυξιακή του πορεία, καταγράφοντας σημαντική ενίσχυση των χρηματοοικονομικών του μεγεθών. H ισχυρή λειτουργική επίδοση σε όλους τους τομείς δραστηριοποίησης οδήγησε στην αύξηση των οικονομικών μεγεθών και στην περαιτέρω βελτίωση της χρηματοοικονομικής θέσης του ομίλου.  Τα συνολικά έσοδα του ομίλου για το 2022 ανήλθαν σε 3.938,3 εκατ. ευρώ έναντι 1.144,2 εκατ. ευρώ το προηγούμενο έτος, με τη λειτουργική κερδοφορία (προσαρμοσμένο EBITDA) να αυξάνεται στα 661,8 εκατ. ευρώ έναντι 323,5 εκατ. ευρώ για το 2021. Τα καθαρά κέρδη αποδιδόμενα στους μετόχους προσαρμοσμένα για μη λειτουργικά αποτελέσματα για το 2022 ανήλθαν σε 174,4 εκατ. ευρώ, σημαντικά ενισχυμένα έναντι 33,1 εκατ. ευρώ το προηγούμενο έτος. Μερισματική πολιτική  Ως αποτέλεσμα της ισχυρής οικονομικής θέσης και της σημαντικά ενισχυμένης λειτουργικής επίδοσης του Ομίλου, το Διοικητικό Συμβούλιο θα προτείνει στην επερχόμενη γενική συνέλευση χρηματική διανομή (επιστροφή κεφαλαίου) 0,20 ευρώ ανά μετοχή (μεικτό) έναντι 0,12 ευρώ ανά μετοχή που καταβλήθηκε για το προηγούμενο έτος. Αξίζει να σημειωθεί, ότι αν συμπεριληφθούν και οι πραγματοποιηθείσες επαναγορές μετοχών από την αρχή του έτους, το συνολικό ποσό που θα διατεθεί στους μετόχους σαν αποτέλεσμα της χρήσης του 2022 αναμένεται να ξεπεράσει τα 35 εκατ. ευρώ έναντι συνολικού ποσού 22 εκατ. ευρώ που διατέθηκε για τη χρήση του 2021. Χαρτοφυλάκιο έργων Κατά το 2022, ο όμιλος συνέχισε την υλοποίηση του στρατηγικού του σχεδίου σε όλους τους τομείς δραστηριοποίησης. Στον κατασκευαστικό τομέα, το ανεκτέλεστο διαμορφώνεται στα 5,3 δισ. ευρώ (έναντι 4,9 δισ. ευρώ το 2021) ενώ ήδη βρίσκονται σε εξέλιξη μεγάλης κλίμακας ενεργειακά έργα (Μονάδας Αποθήκευσης Ενέργειας με την τεχνολογία της Αντλησιοταμίευσης στην Αμφιλοχία, νέα Μονάδας Ηλεκτροπαραγωγής με καύσιμο Φυσικό Αέριο στην Κομοτηνή). Παράλληλα έχει ήδη ξεκινήσει η ηλέκτριση του νέου συμπλέγματος Αιολικών Πάρκων στη Εύβοια. Στον τομέα των παραχωρήσεων και υποδομών, ο Όμιλος προχωρά με εντατικούς ρυθμούς την κατασκευή του νέου Διεθνούς Αερολιμένα Κρήτης στο Καστέλι, ενώ πρόσφατα υπέγραψε τη σύμβαση ως επικεφαλής της κοινοπραξίας για το έργο ΣΔΙΤ του τμήματος Χερσόνησος – Νεάπολη του Βόρειου Οδικού Άξονα Κρήτης (ΒΟΑΚ). Τέλος, το έργο του IRC στο Ελληνικό βρίσκεται σε πλήρη ανάπτυξη με τις κύριες κατασκευαστικές εργασίες να αναμένονται να ξεκινήσουν εντός του 2023, ενώ προχωρούν οι διαδικασίες για την υπογραφή της σύμβασης παραχώρησης της Εγνατίας Οδού, του μεγαλύτερου αυτοκινητοδρόμου της Ελλάδας. Παράλληλα, ο Όμιλος συμμετέχει σε πλήθος άλλων διαγωνισμών εμβληματικών έργων παραχώρησης, όπως η Αττική Οδός, το έργο παραχώρησης του ΒΟΑΚ για το τμήμα Χανιά-Ηράκλειο, η Υποθαλάσσια Ζεύξη Σαλαμίνας – Περάματος, ο αερολιμένας Καλαμάτας, καθώς και διαφόρων Συμπράξεων Δημοσίου και Ιδιωτικού Τομέα (ΣΔΙΤ) έργων υποδομής και κτιριακών έργων ανά την Ελλάδα. Η ωρίμανση των ανωτέρω επενδύσεων αναμένεται να ενισχύσει περαιτέρω την δυνατότητα του Ομίλου να παράγει σταθερά και επαναλαμβανόμενα έσοδα σε βάθος χρόνου. Λαμβάνοντας υπόψη τα ανωτέρω, οι προοπτικές του Ομίλου ΓΕΚ ΤΕΡΝΑ για το έτος 2023, αλλά και για τα επόμενα χρόνια προδιαγράφονται θετικές, παρά τη δύσκολη περίοδο που διανύει η παγκόσμια οικονομία.      ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/avaks-ayksisi-kerdon-kai-anektelestou-ypoloipou-sta-2-2-dis-eyro-pos-epireasan-oi-kathysteriseis/3759265/,"ΑΒΑΞ: Αύξηση κερδών και ανεκτέλεστου υπόλοιπου στα 2,2 δισ. ευρώ – Πώς επηρέασαν οι καθυστερήσεις",2023-04-26T18:47:08+03:00,newsit.gr,"NewsIT Μεγαλες Επιχειρησεις ΑΒΑΞ: Αυξηση κερδων και ανεκτελεστου υπολοιπου στα 2,2 δισ. ευρω – Πως επηρεασαν οι καθυστερησεις Ο ενοποιημένος κύκλος εργασιών του κατασκευαστικού ομίλου ΑΒΑΞ, μόνο από συνεχιζόμενες δραστηριότητες, δηλαδή εξαιρουμένων εκείνων της θυγατρικής Volterra, οι οποίες διακόπηκαν, μειώθηκε το 2022 κατά 32%. Πιο συγκεκριμένα, ο ενοποιημένος κύκλος εργασιών του κατασκευαστικού ομίλου ΑΒΑΞ διαμορφώθηκε στα 402,7 εκατ. ευρώ το 2022 έναντι 592,2 εκατ. ευρώ το 2021, λόγω των σημαντικών καθυστερήσεων στην υπογραφή και έναρξη των νέων έργων που έχουν αναληφθεί.  Ωστόσο, σύμφωνα με τις οικονομικές καταστάσεις για το 2022, τα κέρδη προ φόρων, χρηματοοικονομικών εξόδων και αποσβέσεων (ΕΒΙΤDA) του ομίλου από συνεχιζόμενες δραστηριότητες ανήλθαν σε 58,2 εκατ. ευρώ το 2022 έναντι 51,0 εκατ. ευρώ στο προηγούμενο έτος. Αξίζει να σημειωθεί ότι το προσαρμοσμένο EBITDA για το σύνολο των συνεχιζόμενων και διακοπεισών δραστηριοτήτων του ομίλου ανήλθε σε 82,3 εκατ. ευρώ το 2022, ενώ το EBITDA της εταιρείας ανήλθε σε 89,3 εκατ. ευρώ το 2022 έναντι 20,1 εκατ. ευρώ το 2021.  Τα κέρδη μετά φόρων σε επίπεδο ομίλου ανήλθαν σε 39,9 εκατ. ευρώ το 2022 έναντι ζημίας 12,4 εκατ. ευρώ το 2021, ενώ σε επίπεδο εταιρείας τα κέρδη μετά φόρων ανήλθαν σε 50,8 εκατ. ευρώ έναντι ζημίας 22,6 εκατ. ευρώ το 2021. Στο πλαίσιο αυτό και σε απόλυτη ευθυγράμμιση με τη στρατηγική της, η εταιρεία αποφάσισε για το 2022 να προτείνει στους μετόχους τη διανομή μερίσματος ύψους €10,1 εκατ. Ευρώ, το οποίο αντιστοιχεί σε €0,07/μετοχή.  Ο συνολικός τραπεζικός δανεισμός του ομίλου μειώθηκε σε 307 εκατ. ευρώ στο τέλος του 2022, μετά από αποπληρωμές ύψους 135,3 εκατ. ευρώ εντός του έτους, ενώ ο καθαρός δανεισμός υποχώρησε κατά 107,9 εκατ. ευρώ (33%) ανερχόμενος σε 220,4 εκατ. ευρώ στο τέλος του 2022. Επισημαίνεται ότι ο συνολικός δανεισμός του ομίλου εντός των τελευταίων δύο ετών έχει μειωθεί κατά 250 εκατ. ευρώ, με προγραμματισμό για περαιτέρω σημαντική μείωση και το 2023. Αντίστοιχη μείωση με τον δανεισμό υπήρξε και στα χρηματοοικονομικά έξοδα του ομίλου, τα οποία ανήλθαν σε 20,7 εκατ. ευρώ το 2022, έναντι 22,3 εκατ. ευρώ το 2021.  Το ανεκτέλεστο υπόλοιπο έργων του ομίλου ενισχύθηκε ποσοτικά, και κυρίως ποιοτικά, με συμβάσεις οι οποίες ενσωματώνουν ανώτερα χαρακτηριστικά κερδοφορίας σε σχέση με το παρελθόν, προσφέροντας μακροπρόθεσμη ορατότητα για περαιτέρω βελτίωση των οικονομικών επιδόσεων και ανταμοιβή της εμπιστοσύνης των μετόχων. Στο τέλος του 2022, το ανεκτέλεστο υπόλοιπο των υπογεγραμμένων έργων του Ομίλου έφτανε τα 1,9 δις ευρώ περίπου (έναντι περίπου 1,4 δις ευρώ στο τέλος του 2021). Εντός του 2023, ο Όμιλος έχει υπογράψει νέες συμβάσεις ύψους 274 εκατ. ευρώ, ενώ υπάρχουν και συμβάσεις προς υπογραφή αξίας 43 εκατ. ευρώ. Συνυπολογίζοντας όλα τα παραπάνω έργα, χωρίς να λαμβάνεται υπόψη η εκτέλεση έργων εντός του 2023, το ανεκτέλεστο υπόλοιπο την τρέχουσα περίοδο ανέρχεται περίπου σε 2,2 δισ. ευρώ. Στα πλαίσια της στρατηγικής για σταδιακή μεταφορά των συμμετοχών του Ομίλου σε έργα παραχώρησης και ΣΔΙΤ στην 100% θυγατρική «ΑΒΑΞ Παραχωρήσεις Μονοπρόσωπη Α.Ε.», εντός του 2022 ολοκληρώθηκε η διαδικασία μεταβίβασης των συμμετοχών κατά 23,61% στην «Αυτοκινητόδρομος Αιγαίου ΑΕ», και κατά 19,1% στις «Ολυμπία Οδός ΑΕ» και «Ολυμπία Οδός Λειτουργία ΑΕ». Η αξία του χαρτοφυλακίου παραχωρήσεων, ΣΔΙΤ και μαρίνων του Ομίλου παραμένει υψηλή, προσφέροντας υψηλά προβλεπόμενα μερίσματα σε μακροπρόθεσμο ορίζοντα, ενώ ο Όμιλος συμμετέχει επιλεκτικά στις διαγωνιστικές διαδικασίες για νέες συμβάσεις παραχώρησης και ΣΔΙΤ στη χώρα μας. Στα πλαίσια της στρατηγικής μείωσης του δανεισμού και βέλτιστης αξιοποίησης των περιουσιακών του στοιχείων, ο Όμιλος απο-επένδυσε στη διάρκεια του 2022 από μη βασικές δραστηριότητες και ώριμες συμμετοχές, πωλώντας ένα χαρτοφυλάκιο 112MW έργων ΑΠΕ της 100% θυγατρικής Volterra και ποσοστό 20,53% που κατείχε στη Γέφυρα Ρίου-Αντιρρίου. Ο όμιλος ΑΒΑΞ βρίσκεται στην πρώτη γραμμή διεκδίκησης των μεγάλων δημόσιων και ιδιωτικών έργων που υλοποιούνται στη χώρα μας, ενώ συμμετέχει με αξιώσεις και στις διαγωνιστικές διαδικασίες για συμβάσεις παραχώρησης και ΣΔΙΤ, προσδοκώντας στην αύξηση του κύκλου εργασιών και του ανεκτέλεστου υπολοίπου του. Επιπλέον, αξιολογούνται οι νέες ευκαιρίες που διαμορφώνονται, τόσο λόγω της πληθώρας των υπό δημοπράτηση έργων στην Ελλάδα, αλλά και λόγω της μεταστροφής που έχει προκληθεί και την αντίστοιχη αύξηση των επενδύσεων σε αγορές όπου έχει εξειδίκευση (Υποδομές φυσικού αερίου, Σταθμοί παραγωγής ενέργειας). Η ολοκλήρωση σημαντικών έργων υποδομής, τα νέα έργα που έχουν αναληφθεί την τελευταία χρονική περίοδο, καθώς και το ύψος του ανεκτέλεστου υπόλοιπου δημιουργούν προοπτικές ισχυρής μελλοντικής κερδοφορίας. O όμιλος ΑΒΑΞ συνεχίζει να ισχυροποιείται και να αναπτύσσεται, συμβάλλοντας στη δημιουργία μιας νέας γενιάς υποδομών και στην ενίσχυση και στήριξη της ελληνικής οικονομίας και κοινωνίας, πάντα με γνώμονα την προσήλωση στις αρχές της προστασίας του περιβάλλοντος, και της χρηστής διακυβέρνησης.   ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/diethnis-aerolimenas-athinon-se-anodiki-troxia-i-emporeymatiki-kinisi-prostethike-nea-ptisi/3759245/,Διεθνής Αερολιμένας Αθηνών: Σε ανοδική τροχιά η εμπορευματική κίνηση – Προστέθηκε νέα πτήση,2023-04-26T18:38:08+03:00,newsit.gr,"NewsIT Μεγαλες Επιχειρησεις Διεθνης Αερολιμενας Αθηνων: Σε ανοδικη τροχια η εμπορευματικη κινηση – Προστεθηκε νεα πτηση Μία νέα εμπορευματική πτήση από τη Lufthansa Cargo προς την Αθήνα υποδέχθηκε ο Διεθνής Αερολιμένας Αθηνών στις 12 Απριλίου. Η νέα πτήση που καλωσόρισε ο Διεθνής Αερολιμένας Αθηνών εξυπηρετεί το δρομολόγιο Φρανκφούρτη-Λάρνακα-Αθήνα-Φρανκφούρτη και πραγματοποιείται δύο φορές την εβδομάδα με αεροσκάφος τύπου Α321 Freighter.  Η εξέλιξη αυτή προσφέρει την αναγκαία επιπλέον χωρητικότητα που χρειάζεται η ελληνική αγορά υποστηρίζοντας ενεργά το εμπόριο και κυρίως τις ελληνικές εξαγωγές. Για την εμπορευματική κοινότητα του αεροδρομίου της Αθήνας, το 2022 ήταν μια ακόμη επιτυχημένη χρονιά παρά τις προκλήσεις που αντιμετώπισε ο κλάδος, όπως ήταν οι γεωπολιτικές εξελίξεις, η ενεργειακή κρίση και η παγκόσμια οικονομική αστάθεια. Όλα τα μέλη της εμπορευματικής αλυσίδας αεροδρομίου ενώθηκαν για να αντιμετωπίσουν αυτές τις αβεβαιότητες και να προσφέρουν στους πελάτες τους τις καλύτερες λύσεις. Ως αποτέλεσμα, οι ετήσιοι όγκοι βελτιώθηκαν κατά 4,8% σε σύγκριση με το 2021 και κατά 7,3% σε σύγκριση με το 2019. Η ανάκαμψη των διεθνών πτήσεων σε επίπεδο σχεδόν 90% της κίνησης του 2019 σε συνδυασμό με την αυξημένη λειτουργία των εμπορευματικών πτήσεων (+5,4% έναντι του 2019) παρείχε στην τοπική αγορά την πολυπόθητη χωρητικότητα φορτίου. Για το 2023 οι προοπτικές στην εμπορευματική κίνηση αναμένονται θετικές. Παρόλο που το νέο έτος ξεκίνησε με πιο αργό ρυθμό, τα στοιχεία του Μαρτίου αυξήθηκαν και πάλι ξεπερνώντας τους όγκους του 2019 κατά 3,1% (αλλά εξακολουθούν να υστερούν κατά 1,9% από την κίνηση του 2022).  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Posidonia-Forum-prooptikes-kai-sxedia-gia-tis-etaireies-krouazieras-pos-tha-petyxoume-rekor/3758969/,Posidonia Forum: Προοπτικές και σχέδια για τις εταιρείες κρουαζιέρας – Πώς θα πετύχουμε ρεκόρ,2023-04-26T13:33:04+03:00,newsit.gr,"NewsIT Μεγαλες Επιχειρησεις Posidonia Forum: Προοπτικες και σχεδια για τις εταιρειες κρουαζιερας – Πως θα πετυχουμε ρεκορ Σημαντικές προοπτικές διαγράφει η βιομηχανία της κρουαζιέρας ως ζωτικό μέρος της παγκόσμιας τουριστικής βιομηχανίας, έχοντας ήδη  κάνει τεράστια τεχνολογικά άλματα σε λιγότερο από 15 χρόνια. Καθοριστικό ρόλο για την επόμενη μέρα στην κρουαζιέρα θα παίξουν οι επενδύσεις σε υποδομές και οι συνέργειες μεταξύ των εταιρειών κρουαζιέρας, των κυβερνήσεων και άλλων εμπλεκόμενων μερών, σύμφωνα με όσα ειπώθηκαν στο 7ο Posidonia Sea Tourism Forum, όπου συγκεντρώθηκε η διεθνής κοινότητα της κρουαζιέρας στην πρώτη εκδήλωση του κλάδου που έχει γίνει ποτέ στη Θεσσαλονίκη. Ο εκτελεστικός πρόεδρος της MSC Cruises και πρόεδρος της Διεθνούς Ένωσης Εταιρειών Κρουαζιέρας (CLIA) Pierfrancesco Vago, ανέδειξε τη σημασία της βιωσιμότητας και μίλησε για τα μέτρα που λαμβάνει η βιομηχανία κρουαζιέρας με σκοπό να μειώσει τις περιβαλλοντικές επιπτώσεις της, ενώ τόνισε ιδιαίτερα τους στόχους για απαλλαγή από τις εκπομπές άνθρακα έως το 2050. Όπως είπε, η MSC Cruises θα θέσει σε λειτουργία πλοία που είναι 55% πιο αποδοτικά όσον αφορά τις εκπομπές διοξειδίου του άνθρακα ανά ναυτικό μίλι, σε σύγκριση με προηγούμενες κατηγορίες σκαφών που κατασκευάστηκαν το 2009.   Ο Yu Zenggang, πρόεδρος του Οργανισμού Λιμένος Πειραιώς Α.Ε., τονίζει ότι το λιμάνι του Πειραιά έχει επιτύχει γρήγορη και πλήρη ανάκαμψη στον κλάδο της κρουαζιέρας, ξεπερνώντας τα προπανδημικά επίπεδα καθώς, παρά τις προκλήσεις, στον Πειραιά οι κρουαζιέρες ξανάρχισαν τον Μάιο του 2021, ταχύτερα από άλλα λιμάνια της Μεσογείου, με σημαντικές μάλιστα επιδόσεις.  Το 2019, το λιμάνι του Πειραιά είχε σπάσει το φράγμα του 1 εκατομμυρίου επιβατών κρουαζιέρας. Έκτοτε, το λιμάνι όχι μόνο πέτυχε γρήγορη και πλήρη ανάκαμψη αλλά ξεπέρασε και τα προ της πανδημίας επίπεδα. Το λιμάνι εξυπηρέτησε με επιτυχία σημαντικό αριθμό κρουαζιερόπλοιων, συμβάλλοντας στην ανάκαμψη της ελληνικής τουριστικής βιομηχανίας. Συνολικά, το 2022 ήταν χρονιά-ρεκόρ για τον Οργανισμό Λιμένος Πειραιώς, με έσοδα και κερδοφορία στα υψηλότερα επίπεδα όλων των εποχών. Το τμήμα κρουαζιέρας του λιμανιού παρουσίασε σημαντική αύξηση τόσο στις επισκέψεις κρουαζιερόπλοιων όσο και στην επιβατική κίνηση. Το 2022, η επιβατική κίνηση αυξήθηκε κατά 190%, σε 880.416 επιβάτες σε σύγκριση με 303.665 το 2021. Οι ελλιμενισμοί  κρουαζιερόπλοιων αυξήθηκαν επίσης κατά 79%, σε 677 ελλιμενισμούς σε σύγκριση με 379 έναν χρόνο νωρίτερα, υπερβαίνοντας τα επίπεδα του 2019, πριν από την Covid. Ο κ. Yu είπε ότι ένας νέος τερματικός σταθμός κρουαζιέρας είναι υπό κατασκευή, ο οποίος, όταν ολοκληρωθεί, θα μπορεί να φιλοξενήσει τα μεγαλύτερα κρουαζιερόπλοια στον κόσμο. Αναμένεται να ολοκληρωθεί σε μια περίοδο 2-3 ετών, ακολουθώντας τη διαδικασία αδειοδότησης από τα εμπλεκόμενα υπουργεία και πάντα σε αγαστή και στενή συνεργασία με την ελληνική κυβέρνηση.  Οι Figen Ayan, πρόεδρος της MedCruise, μίλησε για τις τεράστιες προοπτικές που διαφαίνονται για κρουαζιέρες στην Ανατολική Μεσόγειο και ιδιαίτερα για την Ελλάδα, τονίζοντας ιδιαίτερα την αυξημένη ζήτηση από Γερμανούς τουρίστες, για τους οποίους, όπως είπε, η Ελλάδα αποτελεί αγαπημένο προορισμό. Ο ίδιος μίλησε για αυξημένες κρατήσεις τα επόμενα χρόνια καθώς η εταιρεία επεκτείνει τον στόλο της, ενώ τόνισε ότι «Αναμένουμε περισσότερες κρατήσεις, καθώς από τον επόμενο χρόνο θα κάνουμε homeporting και στο Ηράκλειο». Ο Chris Theophilides διευθύνων σύμβουλος της Celestyal, δήλωσε πώς: «Έχει ξεχωριστή σημασία το γεγονός ότι η εκδήλωση Posidonia πραγματοποιείται στη Θεσσαλονίκη, που για την Celestyal Cruises είναι ένας πολύ σημαντικός προορισμός, καθώς έχουμε ένα πλοίο εδώ κάθε Κυριακή. Ένα ακόμη μεγαλύτερο σκάφος, το Celestyal Journey, θα ξεκινήσει κρουαζιέρες από τη Θεσσαλονίκη τον Σεπτέμβριο. Πιστεύουμε ότι ο αριθμός των επιβατών το 2023 θα φτάσει τα επίπεδα του 2019 και παραμένουμε ιδιαίτερα αισιόδοξοι για ισχυρή ανάπτυξη στο μέλλον». Την αισιοδοξία τους για την ανάπτυξη του κλάδου της κρουαζιέρας παγκοσμίως και ιδιαίτερα για την Ανατολική Μεσόγειο εξέφρασαν και η Marie-Caroline Laurent, γενική διευθύντρια της CLIA Ευρώπης και Wybcke Meier, διευθύνων σύμβουλος της TUI Cruises GmbH.    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Islalink-egkainiastike-to-systima-optikon-inon-IONIAN-pou-syndeei-ellada-me-italia-i-symvoli-tis-ependysis/3758952/,Islalink: Εγκαινιάστηκε το σύστημα οπτικών ινών IONIAN που συνδέει Ελλάδα με Ιταλία  Η συμβολή της επένδυσης,2023-04-26T13:17:05+03:00,newsit.gr,"NewsIT Μεγαλες Επιχειρησεις Islalink: Εγκαινιαστηκε το συστημα οπτικων ινων IONIAN που συνδεει Ελλαδα με Ιταλια Η συμβολη της επενδυσης Σε λειτουργία βρίσκεται πλέον το νέο υπερσύγχρονο σύστημα μεταφοράς δεδομένων IONIAN που συνδέει την Ελλάδα με την Ιταλία και κατασκευάστηκε από την Islalink, εταιρεία μέλος του Καναδικού Επενδυτικού Κεφαλαίου Fiera Infrastructure. Η νέα επένδυση είναι ιδιαίτερα σημαντική καθώς συμβάλλει στην προσπάθεια μετατροπής της χώρας μας σε ένα ευρωπαϊκό hub δεδομένων.  Ειδικότερα, το σύστημα IONIAN σχεδιάστηκε για να βελτιώσει την απόδοση, την ποιότητα και την ισχύ της διεθνούς συνδεσιμότητας της Ελλάδας και να συμβάλει στο όραμα να καταστεί η χώρα μας ευρωπαϊκός κόμβος δεδομένων.   Τα παραπάνω αναφέρθηκαν από τους εκπροσώπους της εταιρείας στο πλαίσιο της εκδήλωσης εγκαινίων του IONIAN που πραγματοποιήθηκε στις 26/4/23 στο Κέντρο Πολιτισμού Ίδρυμα Σταύρος Νιάρχος, παρουσία του υπουργού Επικρατείας και Ψηφιακής Διακυβέρνησης, Κυριάκου Πιερρακάκη, του υπουργού Ανάπτυξης και Επενδύσεων, Άδωνι Γεωργιάδη, του Πρέσβη της Ισπανίας στην Ελλάδα, Carles Maria Casajuana Palet, καθώς και εκπροσώπων φορέων από τους κλάδους των τηλεπικοινωνιών και της πληροφορικής και της επιχειρηματικής κοινότητας γενικότερα. Το σύστημα IONIAN αποτελείται από ένα υποβρύχιο καλώδιο που συνδέει την ιταλική πόλη του Κρότωνα με την Πρέβεζα στην Ελλάδα, μήκους 330 km, το οποίο περιλαμβάνει 24 ζεύγη οπτικών ινών, καθένα από τα οποία μπορεί να μεταδώσει έως και 15 Tbps, με τη συνολική δυνητική χωρητικότητα να ανέρχεται σε 360 Tbps. Το υποβρύχιο καλώδιο επεκτείνεται με δύο επίγειους δακτυλίους οπτικών ινών που συνδέουν την Αθήνα και τη Θεσσαλονίκη με το Μιλάνο και τη Ρώμη. Σκοπός του συστήματος IONIAN είναι να εξυπηρετήσει τη συνεχώς αυξανόμενη ανάγκη για εξαιρετικά υψηλό εύρος ζώνης μεταξύ Ελλάδας και Δυτικής Ευρώπης και να ενισχύσει την ανθεκτικότητα του διεθνούς τηλεπικοινωνιακού δικτύου. Η διαδρομή του καλωδίου, η οποία περνά κυρίως μέσα από τα βαθιά νερά του Ιονίου, έχει επιλεγεί για να μεγιστοποιήσει την ασφάλεια έναντι ανθρωπογενών κινδύνων.  Τα τελευταία χρόνια, οι επενδύσεις σε υποδομές συνδεσιμότητας υψηλών ταχυτήτων και σε Κέντρα Δεδομένων στην Ελλάδα έχουν αυξηθεί σημαντικά, με αποτέλεσμα την αύξηση της ζήτησης για περισσότερο εύρος ζώνης και εναλλακτικές διαδρομές. Η νέα συνδεσιμότητα που προσφέρει το IONIAN ανταποκρίνεται σε αυτή την ανάγκη και ως εκ τούτου υποστηρίζει την ανάπτυξη υπερ-ευρυζωνικών υπηρεσιών στην Ελλάδα και την εξέλιξη της Αθήνας και της Θεσσαλονίκης σε περιφερειακούς κόμβους για υπηρεσίες cloud, περιεχομένου και τηλεπικοινωνιών.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/venetis-anavionei-to-Jackson-Hall-kai-fernei-nea-brands-stin-estiasi-ependyseis-80-ekat-eyro/3758604/,Βενέτης: «Αναβιώνει» το Jackson Hall και φέρνει νέα brands στην εστίαση – Επενδύσεις 80 εκατ. ευρώ,2023-04-26T07:16:55+03:00,newsit.gr,"NewsIT Μεγαλες Επιχειρησεις Βενετης: «Αναβιωνει» το Jackson Hall και φερνει νεα brands στην εστιαση – Επενδυσεις 80 εκατ. ευρω Τις πόρτες του ξανά για το κοινό, υπό τη διεύθυνση της Βενέτης, ετοιμάζεται να ανοίξει το ιστορικό Jackson Hall, από τα πιο in στέκια του Κολωνακίου τις δεκαετίες ΄90 και 2000, που κατέβασε «ρολά» το 2013, εν μέσω της οικονομικής κρίσης. Την ίδια στιγμή ο όμιλος Βενέτη δρομολογεί αναπτυξιακό πλάνο για την επόμενη τετραετία που ανέρχεται στα 80 εκατ. ευρώ και μεταξύ άλλων προβλέπει νέα παραγωγική μονάδα στη Βοιωτία και μηχανολογικό εξοπλισμό, καθώς και νέα καταστήματα και εξαγορά δικτύων καταστημάτων εστίασης, με στόχο οι πωλήσεις να ξεπεράσουν τα 200 εκατ. ευρώ.  Τα πολύπλευρα σχέδια του ομίλου Βενέτης, που συμπληρώνει 75 χρόνια επιχειρηματικής δραστηριότητας, παρουσίασε σε εκπροσώπους του Τύπου ο πρόεδρος της εταιρείας Παναγιώτης Μονεμβασιώτης. Μεταξύ άλλων ο κ. Μονεμβασιώτης, αναφέρθηκε στην έναρξη λειτουργίας των χώρων εστίασης στην Εθνική Πινακοθήκη στην είσοδο της εταιρείας στην αγορά των dark kitchens με τα concepts Jackson Burger και Pizza Mia, το νέο concept tailor made Coffee Roasters, το Veneti Go, το Cremeria Veneti, τα Veneti Family, καθώς και τη μετεγκατάσταση της έδρας από την Λυκόβρυση στο νομό Βοιωτίας.   Ο όμιλος Βενέτη, που απαριθμεί 17 εταιρείες σε όλο το φάσμα της εστίασης, πέτυχε το 2022 κύκλο εργασιών 52,3 εκατ. ευρώ, έναντι 43 εκατ. το 2021, αύξηση της τάξης του 24%. Αντίστοιχα, τα προ φόρων κέρδη του ομίλου έφτασαν το 2022 τα 3,7 εκατ. ευρώ. από 5,1 εκατ. το 2021, σημειώνοντας μείωση κατά 28% ενώ το EBITDA (προ φόρων, τόκων κι αποσβέσεων κέρδη) ανήλθε στα 8,7 εκατ. ευρώ, έναντι 11 εκατ. το 2021, μειώθηκε δηλαδή κατά 24%. Για το α’ τρίμηνο του 2023 ο κύκλος εργασιών του ομίλου αναμένεται να σημειώσει αύξηση κατά 12%. Η εταιρεία έχει παρουσία με 125 σημεία πώλησης θέτοντας στόχο τα 145 με 150 έως το τέλος του έτους, ενώ απασχολεί περί τα 2.000 άτομα προσωπικό.  Αναφορικά με την αναβίωση του Jackson Hall στο Κολωνάκι, ο κ. Μονεμβασιώτης ανέφερε ότι η διαδικασία επαναλειτουργίας βρίσκεται στο τελικό στάδιο και συγκεκριμένα βρίσκεται στη φάση εγκατάστασης ηλεκτρομηχανολογικού εξοπλισμού. Στο ισόγειο πρόκειται να λειτουργήσει κατάστημα με την επωνυμία Artisan Bakery, ενώ στον πρώτο όροφο θα λειτουργήσει American Bar και δύο νέα concepts, το Mia Pizza και Jacksons Burger από την αγορά των Dark Kitchens. Σε συνεργασία με την Five Boys, λειτουργούν ήδη τέσσερις Dark Kitchens στην Αττική- στην Καισαριανή και την Αργυρούπολη- ενώ δύο είναι υπό κατασκευή στην περιοχή του Κολωνακίου. Σύμφωνα με τα πλάνα της διοίκησης, στόχος είναι μέχρι τέλος του χρόνου o αριθμός να φτάσει τις δέκα Dark Kitchens.   ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/zepos-giannopoulos-pos-ekselissetai-i-agora-nomikon-ypiresion/3758511/,Ζέπος & Γιαννόπουλος: Πώς εξελίσσεται η αγορά νομικών υπηρεσιών,2023-04-25T22:58:15+03:00,newsit.gr,"NewsIT Μεγαλες Επιχειρησεις Ζεπος & Γιαννοπουλος: Πως εξελισσεται η αγορα νομικων υπηρεσιων Μέσα σε ένα περιβάλλον που διαρκώς μεταβάλλεται, η υιοθέτηση βέλτιστων διεθνών πρακτικών και η υψηλή ποιότητα αποτελούν απαραίτητα εργαλεία για την ελληνική αγορά νομικών υπηρεσιών. Τα παραπάνω ανέφεραν μεταξύ άλλων οι Δημήτρης Ζέπος, διαχειριστής και Γεράσιμος Γιαννόπουλος συν-διαχειριστής εταίρος της Ζέπος & Γιαννόπουλος, μιας από τις μακροβιότερες δικηγορικές εταιρείες στην Ελλάδα με ρίζες στο 1893, με αφορμή τα 130 χρόνια επιτυχημένης πορείας.  Μιλώντας σε εκπροσώπους του Τύπου, οι κ.κ. Γιαννόπουλος και Ζέπος τόνισαν ότι η Ζέπος & Γιαννόπουλος βρίσκεται διαχρονικά παρούσα στους βασικούς τομείς που κινούν την ελληνική οικονομία στηρίζοντας κάποια από τα μεγαλύτερα έργα και συναλλαγές που υλοποιούνται στη χώρα. Όπως τόνισαν, από το 2016 η εταιρεία έχει διπλασιάσει τον κύκλο εργασιών και τον αριθμό του ανθρώπινου δυναμικού της. Στην εταιρεία εργάζονται σήμερα 118 δικηγόροι, 14 οικονομολόγοι και 82 άλλοι επαγγελματίες, τοποθετώντας την στο 3% των μεγαλύτερων εργοδοτών στην Ελλάδα βάσει του αριθμού των εργαζομένων της. Ιδιαίτερα σημαντικό είναι δε, το γεγονός ότι την τελευταία τριετία η εταιρεία έχει προσελκύσει 10 νέους συναδέλφους από μεγάλα γραφεία του εξωτερικού συνεισφέροντας, έτσι, στο Brain Regain της χώρας.   Εταιρείες που δραστηριοποιούνται στον τομέα των νομικών υπηρεσιών οφείλουν να είναι εξωστρεφείς, ήταν το μήνυμα που έστειλαν οι κ.κ. Ζέπος και Γιαννόπουλος. Η εταιρεία τους το αποδεικνύει στην πράξη, καθώς επιδεικνύει έναν ισχυρό διεθνή προσανατολισμό, όπως προκύπτει και από το προφίλ των πελατών της, οι οποίοι σε μεγάλο βαθμό αποτελούν αλλοδαπές εταιρείες και χρηματοπιστωτικά ιδρύματα με επιχειρηματικά συμφέροντα στην Ελλάδα. Το 55% των υπηρεσιών της τιμολογείται στο εξωτερικό, συμβάλλοντας καθοριστικά στην ανάπτυξη και εξωστρέφεια της ελληνικής οικονομίας. Επιπλέον, όπως τόνισαν, η επένδυση στις υποδομές, το μοντέλο βιώσιμης ανάπτυξης, και κυρίως, η διαφάνεια αποτελούν τους βασικούς πυλώνες που διέπουν τη λειτουργία του οργανισμού και την καθιστούν ικανή να κινείται σε διεθνές επίπεδο διατηρώντας συνεργασίες με δικηγορικές εταιρείες σε περισσότερες από 75 χώρες. Με γνώμονα τη διαφάνεια, ο οργανισμός έχει υιοθετήσει διαδικασίες εσωτερικού ελέγχου, επιλέγει να ελέγχεται ετησίως από ορκωτούς λογιστές, ενώ είναι μέλος για την Ελλάδα της Trace International, οργανισμού για την πάταξη της διαφθοράς παγκοσμίως.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Inditex-Zara-kai-Zara-Home-apoktoun-stegi-ston-pyrgo-tou-peiraia-to-symvolaio-me-tin-Piraeus-Tower/3758458/,Inditex: Zara και Zara Home αποκτούν στέγη στον Πύργο του Πειραιά – Το συμβόλαιο με την Piraeus Tower,2023-04-25T21:18:46+03:00,newsit.gr,"NewsIT Μεγαλες Επιχειρησεις Inditex: Zara και Zara Home αποκτουν στεγη στον Πυργο του Πειραια – Το συμβολαιο με την Piraeus Tower Στην υπογραφή συμφωνίας μίσθωσης χώρων με τον όμιλο Inditex, κορυφαίο όμιλο μόδας, προχώρησε η Piraeus Tower. Η συμφωνία αφορά στη μίσθωση καταστήματος συνολικής εκμισθούμενης επιφάνειας 5.850 τ.μ., που θα καταλαμβάνει χώρους από το ισόγειο έως και τον 2ο όροφο, για χρήση Zara και Zara Home.  «Είμαστε ιδιαίτερα χαρούμενοι που ο Πύργος Πειραιά πρόκειται να φιλοξενήσει έναν από τους κολοσσούς διανομής μόδας της εγχώριας αλλά και της παγκόσμιας αγοράς. Η νέα αυτή άφιξη στον πρώτο πράσινο πιστοποιημένο ουρανοξύστη της χώρας θα λειτουργήσει ως πόλος έλξης για τον Πειραιά ενισχύοντας την αγοραστική κίνηση της περιοχής και ενδυναμώνοντας την τοπική απασχόληση», δήλωσε ο διευθύνων σύμβουλος των Piraeus Tower και Dimand, Δημήτρης Ανδριόπουλος. Ο όμιλος, που ξεκίνησε το 1975 με το πρώτο κατάστημα Zara στην Corunia, δραστηριοποιείται πλέον σε 216 χώρες, έχοντας συνολικά πάνω από 6.700 καταστήματα, ενώ στην Ελλάδα διαθέτει 7 αλυσίδες: Zara, Pull&Bear, Massimo Dutti, Bershka, Stradivarius, Oysho και Zara Home. Όσον αφορά το εμβληματικό ορόσημο της πόλης του Πειραιά με την απέραντη θέα, θα αντιπροσωπεύει τις πιο καινοτόμες, τελευταίας τεχνολογίας, πράσινες πρακτικές. Πρότυπο βιώσιμου σχεδιασμού, το ανακαινισμένο κτίριο των 34.600 τ.μ. πρόκειται να πιστοποιηθεί με την ανώτατη πιστοποίηση Platinum, κατά το διεθνές σύστημα αειφόρου ανάπτυξης LEED (Leadership in Energy and Environmental Design) αλλά και με την πιστοποίηση WELL (WELL Building Standard) που επικεντρώνεται στην υγεία, ευεξία και παραγωγικότητα των χρηστών του κτιρίου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/pagota-dodoni-se-nea-epoxi-me-tin-eksagora-apo-ton-omilo-venetis-to-xroniko-tou-deal/3758251/,Παγωτά Δωδώνη: Σε νέα εποχή με την εξαγορά από τον όμιλο «Βενέτης» – Το χρονικό του deal,2023-04-25T17:32:12+03:00,newsit.gr,"NewsIT Μεγαλες Επιχειρησεις Παγωτα Δωδωνη: Σε νεα εποχη με την εξαγορα απο τον ομιλο «Βενετης» – Το χρονικο του deal Μετά από 56 χρόνια, τα Παγωτά Δωδώνη εισέρχονται σε νέο αναπτυξιακό κύκλο υπό νέα διοίκηση, τον όμιλο Βενέτης, που στην ελληνική αγορά αναπτύσσεται με τους ομώνυμος φούρνους. Ο όμιλος συμφώνησε με τις τράπεζες να αποκτήσει την εταιρεία και να υλοποιήσει τριετές πλάνο εξυγίανσης.  Ειδικότερα, στο πλαίσιο ενημερωτικής συνάντησης, ο Παναγιώτης Μονεμβασιώτης, πρόεδρος και μεγαλομέτοχος της Βενέτης, αποκάλυψε ότι επήλθε συμφωνία με τις πιστώτριες τράπεζες, η οποία προβλέπει τριετές σχέδιο εξυγίανσης για την εταιρεία. Έτσι, για το ιστορικό παγωτατζίδικο της Αθήνας που ξεκίνησε το ταξίδι του το 1967, φθάνοντας από το ζενίθ στο ναδίρ, αλλάζοντας «χέρια» κι ακολουθώντας την οδό της ανάπτυξης με καταστήματα και μέσω του λιανεμπορίου, αλλά φθάνοντας και σε οικονομική στενότητα, φαίνεται ότι ήλθε η ώρα για να θέσει νέες βάσεις.  Όπως αποκάλυψε ο κ. Μονεμβασιώτης η συμφωνία με τις τράπεζες, στη διαχείριση των οποίων περιήλθε η εταιρεία, λόγω του υψηλού δανεισμού, προβλέπει μεταξύ άλλων την εξαγορά των δανείων. Στη συνέχεια ο όμιλος Βενέτη θα αποκτήσει το εργοστάσιο της Δωδώνη, χαράσσοντας επενδύσεις που αφορούν τον εκσυγχρονισμό αλλά και την ανάπτυξη του δικτύου καταστημάτων. Για τα Παγωτά Δωδώνη είναι η ευκαιρία να εισέλθουν σε νέα τροχιά ανάπτυξης, καθώς είχαν προηγηθεί απέλπιδες προσπάθειες για τη διάσωση της εταιρείας. Η τελευταία προσπάθεια είχε γίνει το καλοκαίρι του 2022, με την ΕΛΓΕΚΑ να αποτελεί τον επικρατέστερο ιδιοκτήτη, κατόπιν διαγωνιστικής διαδικασίας στην οποία, συμμετείχαν ακόμη η γαλακτοβιομηχανία Κρι-Κρι και ο όμιλος Βενέτης. Προηγουμένως, τα υψηλά δάνεια της εταιρείας την είχαν οδηγήσει στην NBGI, τον διεθνή επενδυτικό βραχίονα της Εθνικής Τράπεζας κι ακολούθως στις Goldman Sachs και Deutsche Bank, οι οποίες εξαγόρασαν το NBGI Private Equity. Για τα Παγωτά Δωδώνη υπήρξαν πολλοί ακόμη «μνηστήρες», καμία ωστόσο εταιρεία δεν κατάφερε να φέρει εις πέρας τις διαπραγματεύσεις. Τα τελευταία δημοσιευμένα οικονομικά αποτελέσματα της, που αφορούσαν τη χρήση 2020, εμφάνιζαν συσσωρευμένες ζημίες 30 εκατ. ευρώ. H μετάβαση της ιστορικής πλέον παγωτοβιομηχανίας στην διοίκηση της Βενέτης, αποτελεί μια θετική εξέλιξη για το μέλλον της εταιρείας, που σε πείσμα των αντίξοων συνθηκών, ετοιμάζεται να «ξαναγεννηθεί».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Public-se-synergasia-me-Bookvoice-dinoun-foni-sto-elliniko-vivlio-oi-oroi-tis-symfonias/3758203/,Public: Σε συνεργασία με Bookvoice δίνουν «φωνή» στο ελληνικό βιβλίο – Οι όροι της συμφωνίας,2023-04-25T16:33:03+03:00,newsit.gr,"NewsIT Μεγαλες Επιχειρησεις Public: Σε συνεργασια με Bookvoice δινουν «φωνη» στο ελληνικο βιβλιο – Οι οροι της συμφωνιας Καθώς τα ψηφιακά βιβλία (audiobooks) κερδίζουν όλο και μεγαλύτερο έδαφος η Public εγκαινίασε μία νέα συνεργασία με το Bookvoice.gr, την πρώτη μεγάλη εξειδικευμένη πλατφόρμα στην Ελλάδα. Σε δημοσιογραφική ενημέρωση, τονίστηκε η ανάγκη για να καλύψουν την αυξανόμενη ζήτηση από αναγνώστες που αναζητούν συμπληρωματικούς τρόπους ψηφιακής ψυχαγωγίας και πρόσβασης στην αναγνωστική εμπειρία στο χρόνο και χώρο που τους εξυπηρετεί.  O Νίκος Βαρβαδούκας VP Omni, Brand & Customer του Public Group δήλωσε πώς «με ενθουσιασμό θα προσφέρουμε κορυφαία ελληνικά audiobooks από φωνές γνωστών καλλιτεχνών και με σύμμαχο μια πολύ ταλαντούχα ομάδα», ενώ ο Βασίλης Ζαρκαδούλας, CEO του Bookvoice.gr δήλωσε πως: «Όλοι πρέπει να έχουν πρόσβαση σε ένα βιβλίο. Συνέργειες και συνεργασίες όπως η συγκεκριμένη αποτελούν ‘θεματοφύλακα’ του σκοπού αυτού.» Όπως ειπώθηκε σχετικά, η συγκεκριμένη στρατηγική συνεργασία μεταξύ των Public και του Bookvoice.gr ευθυγραμμίζεται απόλυτα με την φιλοσοφία των Public, που θέτουν διαχρονικά στο επίκεντρο της δραστηριότητάς τους τον πολιτισμό, συμπληρώνοντας τις εμπειρίες που απολαμβάνουν καταναλωτές με μία σειρά από καινοτόμες υπηρεσίες.   Όλα αυτά, καθώς το αναγνωστικό κοινό, παράλληλα με την αγάπη του για το χάρτινο βιβλίο, αναζητά online και άλλους τρόπους ανάγνωσης και ψυχαγωγίας. Άλλωστε, το μεγαλύτερο βιβλιοπωλείο στην Ελλάδα, με το εξειδικευμένο του προσωπικό, τις εκατοντάδες επιτυχημένες εκδηλώσεις, τον καθιερωμένο, πια, θεσμό των Βραβείων Βιβλίου Public αλλά και το Bookfriends.gr, τη μεγαλύτερη ψηφιακή κοινότητα βιβλιοκριτικών στη χώρα, έχει εδώ και χρόνια αποδείξει την έμπρακτη στήριξή του προς τους επαγγελματίες και το βιβλιοφιλικό κοινό.  Με 2 χρόνια παρουσίας και με περισσότερα από 30.000 Downloads, το Bookvoice.gr έχει κερδίσει την αγάπη του ελληνικού αναγνωστικού κοινού, προσφέροντας μια ευρεία γκάμα τίτλων από την ελληνική και ξένη πεζογραφία, την παιδική και εφηβική λογοτεχνία, δοκίμια, θρίλερ, αλλά και αστυνομικά διηγήματα, εκδόσεις αυτογνωσίας, αυτοβελτίωσης και well-being που αφηγούνται πάνω από 145 αγαπημένοι καλλιτέχνες, όπως ο Αιμίλιος Χειλάκης, η Αθηνά Μαξίμου, ο Σπύρος Παπαδόπουλος, ο Άρης Σερβετάλης, Η Μαρία Καβογιάννη ο Πυγμαλίων Δαδακαρίδης, η Πέμη Ζούνη, η Κατερίνα Λέχου, Ο Δημήτρης Καταλειφός κ.α. Οι τίτλοι των ηχογραφημένων βιβλίων που προσφέρει η πλατφόρμα υπολογίζονται σε 500, από 31 εκδοτικούς οίκους.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/PeopleCert-i-elliniki-etaireia-pou-ypoklinontai-oi-vretanoi-oi-anavathmiseis-apo-oikous-aksiologisis-kai-ta-sxedia-tou-idryti/3757967/,PeopleCert: Η ελληνική εταιρεία που «υποκλίνονται» οι Βρετανοί – Οι αναβαθμίσεις από Οίκους Αξιολόγησης και τα σχέδια του ιδρυτή,2023-04-25T12:13:04+03:00,newsit.gr,"NewsIT Μεγαλες Επιχειρησεις PeopleCert: Η ελληνικη εταιρεια που «υποκλινονται» οι Βρετανοι – Οι αναβαθμισεις απο Οικους Αξιολογησης και τα σχεδια του ιδρυτη Η ελληνική εταιρεία PeopleCert, παγκόσμιος ηγέτης στην πιστοποίηση επαγγελματικών και γλωσσικών δεξιοτήτων πέτυχε μια ακόμα αναβάθμιση στην αξιολόγησή της, από διεθνείς Οίκους Αξιολόγησης, την τρίτη κατά σειρά, που επιβεβαιώνει τα εξαιρετικά αποτελέσματα του 2022. Συγκεκριμένα, μετά τους Οίκους Αξιολόγησης Fitch Ratings και Moody’s Investors Service, ο διεθνής οίκος S&P Global Ratings («S&P») αναβαθμίζει την PeopleCert σε Β+ από Β με σταθερές προοπτικές. Η αναβάθμιση της εταιρείας έρχεται ως αποτέλεσμα της ισχυρής οργανικής αύξησης των εσόδων, του υψηλού περιθωρίου κερδοφορίας και της μείωσης του δανεισμού μέσω της ταυτόχρονης αύξησης των κερδών και της δημιουργίας ισχυρών ταμειακών ροών για το οικονομικό έτος 2022, ενώ διασφαλίζει την ηγετική της θέση στην παγκόσμια αγορά των επαγγελματικών δεξιοτήτων και γλωσσομάθειας (LanguageCert).  Σχολιάζοντας τις θετικές εξελίξεις ο ιδρυτής και διευθύνων σύμβουλος του ομίλου Βύρων Νικολαΐδης ανέφερε ότι: «Η τρίτη αναβάθμιση από την S&P είναι μια ιδιαίτερα θετική εξέλιξη αλλά κυρίως, είναι η απόδειξη ότι αναγνωρίζεται, τόσο η σημερινή οικονομική και αναπτυξιακή πορεία της εταιρείας, όσο και η δυναμική και η προοπτική της για τα επόμενα χρόνια. Κοιτάμε μπροστά και έχουμε κάθε λόγο να βλέπουμε ακόμα μεγαλύτερη ανάπτυξη και εξέλιξη για την PeopleCert και τους συνεργάτες της» Από το 2000, η PeopleCert δραστηριοποιείται στην πιστοποίηση επαγγελματικών και γλωσσικών δεξιοτήτων, με ηγετική θέση στην αγορά. Συνεργάζεται με διεθνείς οργανισμούς και κυβερνήσεις με στόχο την ανάπτυξη και διάθεση κορυφαίων εξετάσεων πιστοποίησης.  Το χαρτοφυλάκιο προϊόντων της είναι προσβάσιμο σε 200 χώρες, 50.000 εταιρείες (μεταξύ των οποίων το 82% των εταιρειών του Fortune 500) και σε 800 κυβερνητικούς οργανισμούς μέσω ενός παγκόσμιου δικτύου 2.500 Διαπιστευμένων Οργανισμών Εκπαίδευσης και 30.000 εξεταστικών κέντρων σε όλο τον κόσμο, καθώς και μέσω της βραβευμένης λύσης Online Proctoring της PeopleCert. Η ομάδα της PeopleCert αποτελείται από περισσότερους από 1.000 υπαλλήλους από 40 εθνικότητες. Η PeopleCert έχει λάβει 50 βραβεία σε θέματα Επιχειρηματικότητας, Επιχειρήσεων, Τεχνολογίας και Αειφορίας. Μετά την εξαγορά της AXELOS τον Ιούλιο του 2021, η PeopleCert εδραιώθηκε ως το πρώτο unicorn, που ξεκίνησε από την Ελλάδα.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/SKAG-katargei-simata-i-apofasi-pou-simatodotei-tin-nea-epoxi-sta-mple-tetradia/3757398/,SKAG: Καταργεί σήματα – Η απόφαση που σηματοδοτεί την νέα εποχή στα μπλε τετράδια,2023-04-24T17:48:29+03:00,newsit.gr,"NewsIT Μεγαλες Επιχειρησεις SKAG: Καταργει σηματα – Η αποφαση που σηματοδοτει την νεα εποχη στα μπλε τετραδια Στρατηγική απόφαση να εστιάσει την ανάπτυξη στο brand SKAG, έλαβε η Θ.Κ. Σκαγιάς ΑΒΕΕ, αποσύροντας σταδιακά από την αγορά τη μπράντα Super Διεθνές, που εδώ και 50 χρόνια έχει καθιερωθεί στη συνείδηση των καταναλωτών με το μπλε τετράδιο. Την νέα εταιρική ταυτότητα και τη μετάβαση της εταιρείας στην νέα εποχή παρουσίασαν σε εκπροσώπους του Τύπου η αντιπρόεδρος Πόπη Σκαγιά και ο CFO Θοδωρής Σκαγιάς, τονίζοντας ότι στην παρούσα φάση η μπράντα Super Διεθνές θα διατηρηθεί στα τετράδια, με προοπτική να αποσυρθεί σταδιακά σε βάθος δύο τριών χρόνων και στη συνέχεια η διευρυμένη προϊοντική γκάμα που διαθέτει να αναπτυχθεί εξ’ ολοκλήρου με το σήμα SKAG.  Η νέα SKAG με μότο Get Inspired! (εμπνεύσου!) επικεντρώνεται σε 4 πυλώνες: Μάθηση – Οργάνωση – Δημιουργία – Παιχνίδι, καθώς όπως τόνισαν οι εκπρόσωποι της εταιρείας «Θέλουμε να πιάσουμε το συναίσθημα». Για την καμπάνια του rebranding, η εταιρεία υλοποιεί επενδύσεις άνω του μισού εκατομμυρίου, με στόχο την ενημέρωση του κοινού και προοπτική ολοκλήρωσης έως το τέλος του χρόνου. Επιπλέον επενδύσεις υλοποιούνται από την εταιρεία στον μηχανολογικό εξοπλισμό και σε βελτιώσεις των κτιριακών υποδομών. Όπως ανέφεραν οι εκπρόσωποι της, εντός του 2023, δρομολογείται επένδυση ύψους 3 εκατ. ευρώ, όπου συμπεριλαμβάνεται μία εκτυπωτική μηχανή πρωτοπόρα σε όλη την Ευρώπη, που θα «ανοίξει» τις πόρτες σε νέες αγορές, ενώ η εταιρεία δρομολογεί επενδύσεις και για την εγκατάσταση φωτοβολταϊκών στις εγκαταστάσεις της, στο πλαίσιο της βιώσιμης ανάπτυξης και με σκοπό να καλύψει τις ενεργειακές της ανάγκες.  Στρατηγικά, την τελευταία τριετία η Σκαγιάς ΑΒΕΕ έχει επενδύσει ένα μεγάλο μέρος των κερδών της σε νέες μηχανές, που σηματοδοτούν την είσοδό της σε νέες αγορές, είτε των ψηφιακών εκτυπώσεων είτε της συσκευασίας. Το 10% των προϊόντων που παράγει η εταιρεία στο εργοστάσιο που διαθέτει στο Κρυονέρι, αφορούν εξαγωγές, με μεγαλύτερη αγορά την Κύπρο, ενώ τα μπλε τετράδια κι άλλα προϊόντα SKAG ταξιδεύουν σε πολλές ακόμη αγορές, από Βαλκάνια και Μάλτα μέχρι την Ιαπωνία. Για το τρέχον έτος η εταιρεία αναμένει αύξηση του όγκου πωλήσεων σε ποσοστό που θα κυμανθεί στο 13%. Το 2022, ο τζίρος ανήλθε στα 9,070 εκατ. ευρώ, έναντι 6,738 εκατ. ευρώ το 2021. Αξίζει να σημειωθεί, ότι η SKAG ξεκίνησε το ταξίδι της το 1956, όταν ο 24χρονος τότε μηχανικός Θεόδωρος Σκαγιάς, αποφάσισε να δραστηριοποιηθεί επιχειρηματικά, «φτιάχνοντας» τετράδια, κάνοντας τα πρώτα του βήματα στους Αμπελόκηπους Αττικής. Το όνειρο μεγάλωσε όταν λίγα χρόνια αργότερα ίδρυσε εργοστάσιο στο Κρυονέρι Αττικής, το οποίο σταδιακά μεγάλωνε. Σήμερα η εταιρεία απασχολεί 103 άτομα προσωπικό, ενώ η παραγωγική της δυναμικότητα ανέρχεται στα 70.000 τετράδια την ημέρα. Πλέον, με τη δεύτερη και τρίτη γενιά στο τιμόνι, η επιχείρηση βάζει πλώρη για την επόμενη πεντηκονταετία, και ως ιδρυτικό μέλος στην Πρωτοβουλία ΕΛΛΑ- Δικά μας εξακολουθεί να δίνει ψήφο εμπιστοσύνης στην ελληνική αγορά, διατηρώντας το τρίπτυχο: Έδρα, Παραγωγή και Ιδιοκτησία στην Ελλάδα.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Cafetex-Big-deal-sti-vretania-i-elliniki-Coffeeway-eksagorase-tin-vretaniki-Beanies/3757232/,Cafetex: Big deal στη Βρετανία –  Η ελληνική Coffeeway εξαγόρασε την βρετανική Beanies,2023-04-24T14:09:11+03:00,newsit.gr,"NewsIT Μεγαλες Επιχειρησεις Cafetex: Big deal στη Βρετανια – Η ελληνικη Coffeeway εξαγορασε την βρετανικη Beanies Δυναμική επέκταση στη Βρετανία επιδιώκει η Cafetex, που αναπτύσσει στην Ελλάδα το σήμα Coffeeway, καθώς η εταιρεία του Ιωάννη Μπενόπουλου εξαγόρασε το πλειοψηφικό πακέτο μετοχών της βρετανικής Beanies the Flavour Company, με πρωταγωνιστικό ρόλο στους αρωματικούς καφέδες. Η κίνηση ματ της ελληνικής Cafetex – που αναπτύσσει στην Ελλάδα το σήμα Coffeeway – με την επέκτασή της στη Βρετανία με την υλοποιήθηκε στο πλαίσιο της στρατηγικής εξωστρέφειας σε νέες αγορές καφέ.  Η Beanies, με έδρα το Ηνωμένο Βασίλειο (Darlington) εξειδικεύεται στην παραγωγή αρωματικού στιγμιαίου καφέ, διαθέτοντας και λειτουργώντας ιδιοκτήτη μονάδα επεξεργασίας και συσκευασίας. Εκτός από την Αγγλία, τα προϊόντα της διατίθενται ακόμη σε 30 και πλέον χώρες της Ευρώπης, της Αφρικής, της Μέσης Ανατολής και της Ασίας, καθώς και μέσω του ηλεκτρονικού δικτύου, πραγματοποιώντας πωλήσεις τόσο από το δικό της e-shop, όσο και μέσω της πλατφόρμας Amazon.  Η ελληνική εταιρεία Cafetex Α.Β.Ε.Ε. ιδρύθηκε το 1974 και είναι μία από τις μεγαλύτερες βιομηχανίες επεξεργασίας καφέ στην Ελλάδα, έχοντας αποσπάσει πολλαπλά βραβεία για τα προϊόντα της. Η μονάδα επεξεργασίας και τα κεντρικά γραφεία βρίσκονται στην Παιανία Αττικής, σε κτίριο 2.000m2 σε έκταση συνολικής επιφάνειας 5.000m2. Με την εξαγορά της Beanies και την επέκταση της παρουσίας της στην αγορά του αρωματικού καφέ, η Cafetex επιδιώκει σημαντική αύξηση των πωλήσεων της. Σημειώνεται, ότι το 2022, ο κύκλος εργασιών διαμορφώθηκε στα 13 εκατ. ευρώ, καταγράφοντας αύξηση κατά 30% σε σχέση με το 2021.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/ellaktor-egkrithike-apo-tous-metoxous-i-polisi-tis-aktor-eiserxetai-se-neo-kyklo-anaptyksis/3757154/,Ελλάκτωρ: Εγκρίθηκε από τους μετόχους η πώληση της Άκτωρ – Εισέρχεται σε νέο κύκλο ανάπτυξης,2023-04-24T12:46:40+03:00,newsit.gr,"NewsIT Μεγαλες Επιχειρησεις Ελλακτωρ: Εγκριθηκε απο τους μετοχους η πωληση της Ακτωρ – Εισερχεται σε νεο κυκλο αναπτυξης Την έγκριση για πώληση του 100% των μετοχών της θυγατρικής της Άκτωρ προς την Intrakat, με τίμημα 224 ευρώ, έδωσαν οι μέτοχοι της Ελλάκτωρ, σε έκτακτη γενική συνέλευση που πραγματοποιήθηκε νωρίτερα μέσα στην ημέρα. Όπως είχε προαναγγείλει η εταιρεία η συμφωνία προβλέπει την καταβολή 100 εκατ. ευρώ από την Intrakat, εκ των οποίων τα 20 εκατ. ευρώ έχουν ήδη καταβληθεί, ενώ το υπόλοιπο ποσό προβλέπεται ότι θα καταβληθεί με την μεταβίβαση των μετοχών. Η συμφωνία προβλέπει επίσης, τη σταδιακή αποπληρωμή δανείων που αφορούν την Άκτωρ, μέχρι του ποσού των 114 εκατ. ευρώ και σε διάστημα δύο ετών.  Η πώληση της Άκτωρ αποτέλεσε μια στρατηγική απόφαση, που θα επιτρέψει στην Ελλάκτωρ να ενισχύσει τη ρευστότητά της και παράλληλα να επικεντρωθεί στους υπόλοιπους τομείς δραστηριοποίησής της που αφορούν, τους κλάδους των παραχωρήσεων, του περιβάλλοντος, της ανάπτυξης ακινήτων και των ανανεώσιμων πηγών ενέργειας. Είχε προηγηθεί η πώληση του κλάδου ανανεώσιμων πηγών ενέργειας από την Ελλάκτωρ, απ’ όπου ο όμιλος είχε επίσης εξασφαλίσει νέα κεφάλαια, ενώ αναφορικά με την Άκτωρ, είχαν πραγματοποιηθεί κινήσεις εξυγίανσης, για ενδυνάμωση του κατασκευαστικού της βραχίονα. Έτσι, η ένταξη της Άκτωρ κάτω από νέα ιδιοκτησιακή σκέπη, της ξεκινά με ανταγωνιστικά πλεονεκτήματα και αισιόδοξες προοπτικές.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Intrakat-to-odiko-ergo-ton-239-ekat-eyro-ta-ofeli-gia-tin-peloponniso-kai-o-etairikos-rolos/3757057/,"Intrakat: Το οδικό έργο των 239 εκατ. ευρώ, τα οφέλη για την Πελοπόννησο και ο εταιρικός ρόλος",2023-04-24T11:19:55+03:00,newsit.gr,"NewsIT Μεγαλες Επιχειρησεις Intrakat: Το οδικο εργο των 239 εκατ. ευρω, τα οφελη για την Πελοποννησο και ο εταιρικος ρολος Τη συμμετοχή της σε ένα από τα σημαντικότερα αναπτυξιακά έργα της χώρας, επισφράγισε η Intrakat, καθώς μαζί με την Άκτωρ Παραχωρήσεις, υπέγραψαν την Παρασκευή 21/4/23 παρουσία του Πρωθυπουργού κ. Κυριάκου Μητσοτάκη, σύμβαση ύψους 239,2 εκατ. ευρώ για το έργο ΣΔΙΤ που αφορά τον Οδικό Άξονα Νοτιοδυτικής Πελοποννήσου, Τμήμα Καλαμάτα – Ριζόμυλος – Πύλος – Μεθώνη. Το εν λόγω οδικό έργο, στο οποίο θα συμμετάσχει Intrakat, θα είναι το μεγαλύτερο στη νότια Πελοπόννησο, όπου ένας νέος σύγχρονος άξονας θα συνδέει την πρωτεύουσα της Μεσσηνίας, Καλαμάτα, με τους σημαντικούς τουριστικούς προορισμούς σε Πύλο και Μεθώνη, λειτουργώντας συνεργατικά με το Διεθνές Αεροδρόμιο Καλαμάτας, το οποίο σύντομα θα αναβαθμιστεί.  Καθοριστικής σημασίας για την τοπική κοινωνία καθώς, το έργο θα αναβαθμίσει καίρια τον υφιστάμενο άξονα σε ταχείας κυκλοφορίας ανεβάζοντας τα επίπεδα οδικής ασφάλειας και μειώνοντας τους απαιτούμενους χρόνους μετακίνησης. Εκτός από τη βελτιωμένη πρόσβαση στο αεροδρόμιο, ο νέος οδικός άξονας θα εξασφαλίσει καλύτερη οδική σύνδεση με τη Μεσσήνη, τον αυτοκινητόδρομο Μορέας και το νοσοκομείο Καλαμάτας αλλά και βιομηχανικές εγκαταστάσεις της περιοχής. Ως αποτέλεσμα θα ενισχύσει σημαντικά την τουριστική ανάπτυξη της περιοχής, θα στηρίξει την τοπική επιχειρηματικότητα και παράλληλα θα βελτιώσει την καθημερινότητα των κατοίκων και την ποιότητα ζωής στην περιοχή.  Για τον όμιλο Intrakat, που επαναπροσδιορίζει τη θέση του στην αγορά, το έργο αυτό καταδεικνύει την δυναμική συμβολή του στην αναπτυξιακή εθνική στρατηγική, με την κατασκευή κρίσιμων υποδομών. Η διοίκηση επιβεβαιώνει, ότι ο όμιλος διασφαλίζει πως τα έργα που αναλαμβάνει, είτε ως μέρος κοινοπραξίας είτε αυτόνομα, εκτελούνται άρτια, αποτελεσματικά και έγκαιρα, δημιουργώντας άμεσες θετικές επιδράσεις στην ελληνική οικονομία και κοινωνία. Σημειώνεται ότι, το έργο περιλαμβάνει την κατασκευή – αναβάθμιση της Εθνικής Οδού Καλαμάτα – Ριζόμυλος – Πύλος – Μεθώνη, συνολικού μήκους 49 χλμ και συγκεκριμένα τα τμήματα: Καλαμάτα – Ριζόμυλος, συνολικού μήκους 16,4km. – Ριζόμυλος – Πύλο, μήκους 24,4km. – Πύλος – Μεθώνη, μήκους 7,9km, καθώς επίσης και πολλά συνοδευτικά έργα όπως, ανισόπεδους και ισόπεδους κόμβους, ανισόπεδες άνω και κάτω διαβάσεις, παράπλευρα οδικά δίκτυα, υδραυλικά έργα, τοίχους αντιστήριξης κ.ά. Η σύμβαση σύμπραξης έχει διάρκεια 30 χρόνια, από τα οποία 4 χρόνια είναι η διάρκεια της κατασκευής και 26 χρόνια η περίοδος συντήρησης, ενώ το επόμενο διάστημα θα γίνει η εγκατάσταση των εργοταξίων για να ξεκινήσουν οι εργασίες κατασκευής του.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Softex-ependyseis-99-ekat-eyro-apo-tin-Intertrade-prasino-fos-apo-ti-diypourgiki-epitropi-stratigikon-ependyseon/3755563/,Softex: Επενδύσεις 99 εκατ. ευρώ από την Intertrade – «Πράσινο φως» από τη Διυπουργική Επιτροπή Στρατηγικών Επενδύσεων,2023-04-21T22:09:55+03:00,newsit.gr,"NewsIT Μεγαλες Επιχειρησεις Softex: Επενδυσεις 99 εκατ. ευρω απο την Intertrade – «Πρασινο φως» απο τη Διυπουργικη Επιτροπη Στρατηγικων Επενδυσεων Επενδυτικό σχέδιο «Επέκταση Δυναμικότητας Βιομηχανικής Μονάδας Παραγωγής Προϊόντων Χάρτου», προϋπολογισμού 99 εκατ. ευρώ που θα δημιουργήσει 51 νέες μόνιμες θέσεις εργασίας ενέκρινε την Πέμπτη, 20 Απριλίου 2023, η Διυπουργική Επιτροπή Στρατηγικών Επενδύσεων. Φορέας της εμβληματικής επένδυσης είναι η εταιρεία «Intertrade Hellas Ανώνυμος Εμπορική και Βιομηχανική Εταιρεία Παραγωγής Προϊόντων Χάρτου Α.Β.Ε.Ε.», κύρια δραστηριότητα της οποίας είναι η κατασκευή χαρτιού οικιακής χρήσης, χαρτιού υγείας και προϊόντων από χαρτί.   Σκοπός του επενδυτικού σχεδίου είναι η επέκταση της δυναμικότητας υφιστάμενης μονάδας με την απόκτηση σύγχρονων μηχανημάτων και ειδικότερα η πλήρης καθετοποίηση της παραγωγής πρωτογενούς χαρτιού «Tissue», με χρήση ανακυκλούμενου χαρτιού.  Η υλοποίηση του εν λόγω επενδυτικού σχεδίου αποβλέπει στην παραγωγή του πρώτου Low Carbon Emission χαρτιού, το οποίο θα αποτελέσει με τη σειρά του την πρώτη ύλη για την παραγωγή νέας γενιάς προϊόντων με ισχυρό περιβαλλοντικό αποτύπωμα. Το επενδυτικό σχέδιο εντάσσεται στις Εμβληματικές Επενδύσεις Εξαιρετικής Σημασίας, η δε χρηματοδότηση του κινήτρου της ενίσχυσης δαπανών με τη μορφή επιχορήγησης θα προέλθει από πόρους του Ταμείου Ανάκαμψης.  Η Επιτροπή συνεδρίασε υπό την προεδρία του Υπουργού Ανάπτυξης και Επενδύσεων κ. Άδωνι Γεωργιάδη με τη συμμετοχή του Αναπληρωτή Υπουργού Ανάπτυξης και Επενδύσεων Αρμόδιου για τις Στρατηγικές Επενδύσεις κ. Νίκου Παπαθανάση και των Υπουργών Οικονομικών κ. Χρήστου Σταϊκούρα, Περιβάλλοντος και Ενέργειας κ. Κώστα Σκρέκα, Πολιτισμού και Αθλητισμού κ. Λίνας Μενδώνη, Επικρατείας κ. Γιώργου Γεραπετρίτη. Στη συνεδρίαση συμμετείχαν επίσης ο Αναπληρωτής Υπουργός Οικονομικών κ. Θόδωρος Σκυλακάκης, ο Υφυπουργός Αρμόδιος για την Οικονομική Διπλωματία και Εξωστρέφεια κ. Κώστας Φραγκογιάννης, καθώς και οι Γενικοί Γραμματείς Ιδιωτικών Επενδύσεων και ΣΔΙΤ κ. Ορέστης Καβαλάκης και Διεθνών Οικονομικών Σχέσεων και Εξωστρέφειας κ. Βίκυ Λοΐζου.  Ο υπουργός Ανάπτυξης και Επενδύσεων κ. Άδωνις Γεωργιάδης δήλωσε: «Η εταιρεία SOFTEX είναι ένα μέρος της ιστορίας της βιομηχανίας Ελλάδος. Το 2015, το εργοστάσιο της SOFTEX έκλεισε μετά από μία μεγάλη πυρκαγιά και η εταιρεία είχε παύσει τη λειτουργία της. Είμαι εξαιρετικά υπερήφανος που μία από τις πρώτες μου αποφάσεις ως Υπουργός Ανάπτυξης και Επενδύσεων ήταν η ένταξη της επενδύσεως της εταιρείας «INTERTRADE», της εταιρείας που αγόρασε το σήμα της «SOFTEX», και η δημιουργία, την τριετία 2020-2023, της νέας μεγάλης μονάδας παραγωγής προϊόντων κατεργασμένου χάρτου στα Οινόφυτα. Της δημιουργίας μίας εταιρείας που ξεπερνάει τα 100 εκατομμύρια τζίρο το χρόνο, με πολύ μεγάλες εξαγωγές στο εξωτερικό, αλλά και με πολύ ισχυρό αποτύπωμα στην εγχώρια αγορά.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/mpakos-kaymenakis-eksarxou-oi-epixeirimaties-pou-allazoun-to-skiniko-stis-business-ta-sxedia-gia-kataskeyes-trapezes-kai-Media/3755224/,"Μπάκος, Καϋμενάκης, Εξάρχου: Οι επιχειρηματίες που αλλάζουν το σκηνικό στις business – Τα σχέδια για Κατασκευές, Τράπεζες και Media",2023-04-21T14:32:55+03:00,newsit.gr,"NewsIT Μεγαλες Επιχειρησεις Μπακος, Καυμενακης, Εξαρχου: Οι επιχειρηματιες που αλλαζουν το σκηνικο στις business – Τα σχεδια για Κατασκευες, Τραπεζες και Media Λίγες μέρες μετά την οριστικοποίηση της συμμετοχής τους στο μετοχικό κεφάλαιο της Attica Bank κι έχοντας ήδη προηγηθεί η ανακοίνωση εξαγοράς της Άκτωρ στα τέλη Μαρτίου, οι επιχειρηματίες Αλέξανδρος Εξάρχου, Γιάννης Καϋμενάκης και Δημήτρης Μπάκος, που το δυναμικό ντεμπούτο τους στο εγχώριο business σηματοδοτήθηκε την άνοιξη του 2022 με την αιφνιδιαστική εξαγορά της Intrakat από τον όμιλο Κόκκαλη, συνεχίζουν το επενδυτικό σερί στους δύσκολους κι απαιτητικούς κλάδους των τραπεζών, των κατασκευών και των media. Μέσω της εταιρείας τους Thrivest, αυτές τις ημέρες επιβεβαιώθηκε κι επισήμως ότι θα συμμετάσχουν στην αύξηση μετοχικού κεφαλαίου της Attica Bank, η οποία στη συνέχεια θα συνενωθεί με την Παγκρήτια. Με την νέα αυτή κίνηση ματ, πετυχαίνουν έναν ακόμη δύσκολο στόχο, να εισέλθουν στον τραπεζικό κλάδο μέσω μιας τράπεζας με πολλές και μεγάλες προοπτικές, όπως και τα φιλόδοξα πλάνα τους για τη δημιουργία μιας νέας ισχυρής μη συστημικής τράπεζας.  Η τρεις τους, δεν ξεχνούν το στόχο που έχουν θέσει για τις κατασκευές, να ισχυροποιήσουν τη θέση της Intrakat. Έτσι, παρά την αποχώρησή τους σε προηγούμενο χρόνο από την Ελλάκτωρ, κατάφεραν με δελεαστική πρόταση στα μέσα Μαρτίου, να εξαγοράσουν τελικά τον κατασκευαστικό βραχίονα του ομίλου, την Άκτωρ ενισχύοντας έτσι το χαρτοφυλάκιο τους, με πολλά κι ενδιαφέροντα έργα. Σκληροί διαπραγματευτές, οι τρεις τους κινούνται βάσει στρατηγικής, όπως απέδειξαν από τα προηγούμενα deals, αρχικά από την Ελλάκτωρ, στην οποία αφού εξάντλησαν τα ενδεχόμενα να διαμορφώσουν τους όρους όπως τους ήθελαν, αποχώρησαν μεν, με κέρδος δε. Με τίμημα 180 εκατ. ευρώ πούλησαν τη συμμετοχή τους στη Motor Oil, και όπως λέει η αγορά έφυγαν με κέρδος κοντά στα 60 εκατ. ευρώ.  Ακολούθησαν οι διαπραγματεύσεις με την πλευρά Κόκκαλη, αποκτώντας τελικά την Intrakat, για την οποία δεν άφησαν ούτε μια μέρα να πάει χαμένη, καθώς χάραξαν στρατηγική ανάπτυξης, η οποία προέβλεπε εξαγορές κι επέκταση σε νέους τομείς. Για τη στρατηγική αυτή ζήτησαν από τους μετόχους να συμμετάσχουν σε αύξηση μετοχικού κεφαλαίου, η οποία υπερκαλύφθηκε, αντλώντας κεφάλαια ύψους 100 εκατ. ευρώ κι οδεύοντας προς το όραμα των ιδιοκτητών της, να καταστήσουν την Intrakat πρωταγωνίστρια στις κατασκευές. Ανάλογη ήταν η στρατηγική που χάραξαν και για τη δραστηριοποίησή τους στον τραπεζικό κλάδο. Η πρώτη προσέγγιση έγινε με την είσοδό τους στην Παγκρήτια, μέσω συμμετοχής τους στην αύξηση μετοχικού κεφαλαίου της τράπεζας τον Οκτώβριο 2022 όπου απέκτησαν 33%. Τη συμμετοχή τους αύξησαν σε δεύτερο χρόνο, εξαγοράζοντας ποσοστό μεγαλύτερο του 11% από την εταιρεία Lyctos Group συμφερόντων Μιχάλη Σάλλα, κατέχοντας πλέον ποσοστό που φτάνει κοντά στο 42% του μετοχικού κεφαλαίου της Παγκρήτιας. Παρόλο που τελικά το σχέδιο για συγχώνευση Παγκρήτιας με Συνεταιριστική Χανίων ναυάγησε, ωστόσο η παρουσία των τριών επιχειρηματιών διευρύνεται στον τραπεζικό κλάδο, με νέα σχέδια που αφορούν πλέον την Τράπεζα Αττικής. Τα «χαρτιά» τους για τον τραπεζικό κλάδο, οι επιχειρηματίες θα ανοίξουν όταν ολοκληρωθεί η αύξηση μετοχικού κεφαλαίου της Τράπεζας Αττικής στην οποία θα συμμετάσχουν και η συγχώνευση της με την Παγκρήτια. Εκτός από τον κατασκευαστικό και τραπεζικό κλάδο, η δραστηριότητά τους στην ελληνική αγορά αποτυπώνεται επίσης και στον κλάδο των Μέσων Μαζικής Ενημέρωσης, ως ιδιοκτήτες του Flash.gr, και του τηλεοπτικού καναλιού Action 24 της εταιρείας Sport TV Ραδιοτηλεοπτική ΑΕ. Οι Δ. Μπάκος και Γ. Καϋμενάκης, μέχρι πρότινος ήταν γνωστοί στην Ελλάδα κυρίως στο φίλαθλο κοινό, ως τα «αφεντικά του Αστέρα Τρίπολης», καθώς η επιχειρηματική τους δραστηριότητα αναπτυσσόταν στα μακρινά Ηνωμένα Αραβικά Εμιράτα, ως εκ τούτου η αγορά γνώριζε ελάχιστες πληροφορίες γι’ αυτούς. Η δραστηριότητά τους ωστόσο στα ΗΑΑ ήταν έντονη κι επικερδής όπως αποδείχθηκε, καταφέρνοντας να δημιουργήσουν αξιόλογη περιουσία από του νευραλγικούς τομείς της ναυτιλίας και της ενέργειας. Από μια γνωριμία στα καράβια, οι δυο τους ίδρυσαν εφοπλιστική εταιρεία, με παρουσία και στο λιμάνι του Πειραιά, ενώ εισήλθαν στην αγορά της ενέργειας το 2016 όταν ίδρυσαν την Volton, την οποία στη συνέχεια μεταπώλησαν σε τρίτους. Σήμερα διαχειρίζονται και μια σειρά από φωτοβολταϊκά πάρκα σε ξένες αγορές, ενώ η δραστηριότητά τους επεκτείνεται και στα οικολογικά προϊόντα. Όπως αποδεικνύουν, τα επενδυτικά τους σχέδια για την Ελλάδα είναι πολλά και σε διαφορετικούς τομείς. Σε κάθε περίπτωση, οι νέοι πρωταγωνιστές στην οικονομική ζωή της χώρας, σε όλες τις δραστηριότητες που αναπτύσσουν έχουν ένα στόχο, να δημιουργούν υγιείς Οργανισμούς, που θα μπορούν να είναι κερδοφόροι και θα δημιουργούν υπεραξίες για τους μετόχους τους.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/iamatiki-pigi-Camping-koniaviti-ksekina-o-diagonismos-gia-tin-aksiopoiisi-tis-periousias-tou-taiped-sta-kamena-vourla/3755157/,Ιαματική Πηγή & Camping Κονιαβίτη: Ξεκινά ο διαγωνισμός για την αξιοποίηση της περιουσίας του ΤΑΙΠΕΔ στα Καμένα Βούρλα,2023-04-21T13:13:19+03:00,newsit.gr,"NewsIT Μεγαλες Επιχειρησεις Ιαματικη Πηγη & Camping Κονιαβιτη: Ξεκινα ο διαγωνισμος για την αξιοποιηση της περιουσιας του ΤΑΙΠΕΔ στα Καμενα Βουρλα Την προκήρυξη διεθνούς πλειοδοτικού διαγωνισμού για την αξιοποίηση του παραθαλάσσιου ακινήτου «Ιαματική Πηγή & Camping Κονιαβίτη» συνολικής έκτασης 593.061 τ.μ., που βρίσκεται στον Δήμο Καμένων Βούρλων στην Περιφερειακή Ενότητα Φθιώτιδας, ανακοινώνει το ΤΑΙΠΕΔ, μέλος του Υπερταμείου. Σύμφωνα με τους όρους της Πρόσκλησης Εκδήλωσης Ενδιαφέροντος του ΤΑΙΠΕΔ για τον διαγωνισμό, η αξιοποίηση του ακινήτου θα γίνει με την ταυτόχρονη σύναψη δύο συμβάσεων:  (α) Τη μεταβίβαση κατά πλήρες δικαίωμα κυριότητας, νομής και κατοχής γεωτεμαχίου έκτασης 520.516 τ.μ., το οποίο εκτείνεται βόρεια του οδικού άξονα ΠΑΘΕ και έχει μέτωπο στη θάλασσα μήκους 1.200 μέτρων. (β) Τη μακροχρόνια μίσθωση διάρκειας 50 ετών δύο γεωτεμαχίων έκτασης 37.211 τ.μ. και 35.334 τ.μ. αντίστοιχα όπου εντοπίζονται οι ιαματικές πηγές «Μύλος Κονιαβίτη» και «Καλλυντικών».  Για το ακίνητο έχει εκπονηθεί και εγκριθεί μελέτη ΕΣΧΑΔΑ, βάσει της οποίας προβλέπονται οι χρήσεις «Τουρισμός – Αναψυχή» και καθορίζονται ζώνες προστασίας των ιαματικών πηγών. Το ακίνητο, το οποίο νοτιοανατολικά γειτνιάζει με τη Λουτρόπολη Καμένων Βούρλων, προσφέρεται για την ανάπτυξη τουριστικών εγκαταστάσεων και θερμαλιστικού – ιατρικού τουρισμού. Η διαγωνιστική διαδικασία θα διεξαχθεί σε μία φάση με καταληκτική ημερομηνία για την υποβολή προσφορών τη 14η Σεπτεμβρίου 2023 και ώρα 17:00 μμ. Το ΤΑΙΠΕΔ, έχει ορίσει την OPTIMA BANK σε συνεργασία με την CERVED ΥΠΗΡΕΣΙΕΣ ΑΚΙΝΗΤΩΝ ΜΟΝΟΠΡΟΣΩΠΗ Α.Ε. ως χρηματοοικονομικούς συμβούλους, τις εταιρείες DTK Law Firm και LEXPARTNERS Σφηκάκης & Συνεργάτες ως νομικούς συμβούλους και τη ΔΕΚΑΘΛΟΝ Α.Ε. ως τεχνικό σύμβουλο.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Levi-s-neoi-stoxoi-apo-tin-istoriki-firma-tzin-gia-ellada-synergasia-me-ton-omilo-fais/3755149/,Levi’s: Νέοι στόχοι από την ιστορική φίρμα τζιν για Ελλάδα – Συνεργασία με τον όμιλο Φάις,2023-04-21T13:04:04+03:00,newsit.gr,"NewsIT Μεγαλες Επιχειρησεις Levi’s: Νεοι στοχοι απο την ιστορικη φιρμα τζιν για Ελλαδα – Συνεργασια με τον ομιλο Φαις Με δύο νέα κεντρικά καταστήματα σε Κηφισιά και Γλυφάδα η γνωστή εταιρεία τζινς, η Levi’s επεκτείνει την παρουσία της στην χώρα μας σε συνεργασία με τον όμιλο Φάις, σηματοδοτώντας «ένα συναρπαστικό νέο κεφάλαιο για τη Levi’s στην Ελλάδα», σύμφωνα με την Diana Dimitian, SVP διευθύνουσα σύμβουλο Νότιας Ευρώπης και Βόρειας Αφρικής. Το πρώτο κατάστημα της μεγάλης εταιρείας τζινς, Levi’s, το οποίο φιλοξενείται σε ένα χώρο 350 τ.μ. δύο επιπέδων, άνοιξε στις 15 Απριλίου στη περιοχή της Κηφισιάς – Νέας Ερυθραίας ενώ το δεύτερο – 270 τ.μ. σε δύο επίπεδα – αναμένεται να ανοίξει τις πόρτες του το Μάιο στη Γλυφάδα.  Όπως τόνισε η κ. D. Dimitian «Τα νέα κεντρικά καταστήματα Levi’s στη Κηφισιά και τη Γλυφάδα θα αποτελέσουν σημαντικές προσθήκες στα υπάρχοντα κανάλια μας και ένα κρίσιμο βήμα για την προώθηση της στρατηγικής μας που απευθύνεται απευθείας στον καταναλωτή στην αγορά. Ανυπομονούμε να ζήσουν οι fans σε όλες τις δημογραφικές ομάδες τις καθηλωτικές εμπειρίες του σήματος, σε μια χώρα που φημίζεται για το casual και κομψό μεσογειακό στυλ της”. Η Levi’s είναι ήδη ενεργή στην Ελλάδα με outlet καταστήματα και πολλαπλά σημεία πώλησης που λειτουργούν από πολυεθνικούς συνεργάτες χονδρικής πώλησης. Τα δύο νέα καταστήματα θα επεκτείνουν και θα συμπληρώσουν τα υπάρχοντα κανάλια διανομής της Levi’s, με τη διαχείριση α γίνεται από τον όμιλο Φάις. ‘Όπως αναφέρουν από την εταιρεία η επιχειρηματική επέκταση της Levi Strauss & Co. στην Ελλάδα θα προωθήσει περαιτέρω τις στρατηγικές της εταιρείας που έχουν εφαρμοστεί με επιτυχία σε παγκόσμιο επίπεδο όπως η ηγεσία του εμπορικού σήματος, η εστίαση στην απευθείας πώληση στον καταναλωτή και η ενίσχυση του διαφοροποιημένου χαρτοφυλακίου της Levi’s σε όλες τις γεωγραφικές περιοχές και κατηγορίες.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Freenow-ekriktiki-ayksisi-metakiniseon-me-taksi-pros-limania-aerodromia-kai-stathmous-ktel-to-pasxa-110-ayksithike-i-zitisi-gia-peiraia/3755086/,"Freenow: Εκρηκτική αύξηση μετακινήσεων με ταξί προς λιμάνια, αεροδρόμια και σταθμούς ΚΤΕΛ το Πάσχα – 110% αυξήθηκε η ζήτηση για Πειραιά",2023-04-21T12:43:00+03:00,newsit.gr,"NewsIT Μεγαλες Επιχειρησεις Freenow: Εκρηκτικη αυξηση μετακινησεων με ταξι προς λιμανια, αεροδρομια και σταθμους ΚΤΕΛ το Πασχα – 110% αυξηθηκε η ζητηση για Πειραια Διπλασιασμός στα αιτήματα για διαδρομές με Freenow από και προς τα αεροδρόμια, τους σταθμούς ΚΤΕΛ και το λιμάνι του Πειραιά, παρατηρήθηκε σε Αθήνα και Θεσσαλονίκη κατά την περίοδο του Πάσχα. Οι διαδρομές μέσω της εφαρμογής προς το λιμάνι του Πειραιά εκτοξεύτηκαν κατά 110% σε σύγκριση με τις αρχές του μήνα, ενώ οι σταθμοί ΚΤΕΛ Κηφισού και Λιοσίων ήταν οι προορισμοί με τη μεγαλύτερη επισκεψιμότητα, καταγράφοντας αύξηση 101% στις διαδρομές μέσω της εφαρμογής.  Σημαντική επίσης ήταν και η αύξηση στις διαδρομές προς το Διεθνή Αερολιμένα, που έφθασε στο 50% σε σχέση με αρχές Απριλίου κατατάσσοντάς το αεροδρόμιο Ελ. Βενιζέλος στους 3 κορυφαίους προορισμούς της πλατφόρμας κατά τη διάρκεια του τετραήμερου. Η εκρηκτική αύξηση των μετακινήσεων απέδειξε ότι τρία χρόνια μετά την πανδημία, η επιθυμία των Ελλήνων να γιορτάσουν τις φετινές διακοπές του Πάσχα ήταν πιο δυνατή από ποτέ.  Οι δρόμοι σε Αθήνα και Θεσσαλονίκη ήταν γεμάτοι την Πέμπτη 13 Απριλίου, με τους περισσότερους ταξιδιώτες να επιλέγουν την άνεση ενός ταξί, για να ξεκινήσουν την πασχαλινή τους εξόρμηση. Με βάση τα στοιχεία της εταιρείας, η κίνηση κορυφώθηκε σημαντικά, ειδικά προς το λιμάνι του Πειραιά, με τις διαδρομές προς το λιμάνι να αυξάνονται κατά 110% σε σύγκριση με τις αρχές του μήνα. Οι Έλληνες επέλεξαν τη FREENOW πρωτού επιβιβαστούν στα πλοία προς δημοφιλείς προορισμούς όπως οι Κυκλάδες, η Κρήτη και τα νησιά του Αργοσαρωνικού. Η ζήτηση για μετακινήσεις με ταξί κορυφώθηκε το Μεγάλο Σάββατο μεταξύ 22:00-23:00, όπου χιλιάδες επιβάτες χρησιμοποίησαν τις υπηρεσίες της FREENOW για να φτάσουν έγκαιρα στους ιερούς ναούς και να γιορτάσουν την Ανάσταση, ενώ αρκετά υψηλά κινήθηκαν τα αιτήματα και την Κυριακή του Πάσχα μεταξύ 13:00 – 15:00. Σχολιάζοντας τα αποτελέσματα, η Άσπα Τοπαλίδου, γενική διευθύντρια της FREENOW στην Ελλάδα, δήλωσε: «Από την αρχή του έτους, έχουμε δει δυναμική αύξηση στον αριθμό των διαδρομών, με σημαντικούς ρυθμούς ανάπτυξης κάθε μήνα, ξεκινώντας ήδη από τον Ιανουάριο του 2023. Οι επιβάτες θέλουν να ταξιδεύουν χωρίς περιορισμούς και αναμένουμε περαιτέρω αύξηση με την άφιξη όλων και περισσότερων τουριστών, ειδικά τους καλοκαιρινούς μήνες».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Hellenic-Cables-ergo-mamouth-sti-germania-tha-promitheysei-me-ypothalassia-kalodia-to-Nordseecluster/3755079/,Hellenic Cables: Έργο μαμούθ στη Γερμανία – Θα προμηθεύσει με υποθαλάσσια καλώδια το Nordseecluster  ,2023-04-21T11:43:10+03:00,newsit.gr,"NewsIT Μεγαλες Επιχειρησεις Hellenic Cables: Εργο μαμουθ στη Γερμανια – Θα προμηθευσει με υποθαλασσια καλωδια το Nordseecluster   Προτιμώμενος προμηθευτής για το σύμπλεγμα αιολικών πάκρων Nordseecluster της RWE (51%) και της Nortland Power (49%) εγκατεστημένης ισχύος έως 1,6 GW στη γερμανική Βόρεια Θάλασσα ανακηρύχθηκε η Hellenic Cables, κλάδος καλωδίων και πάροχος υποθαλάσσιων καλωδιακών λύσεων της Cenergy Holdings. Την επιλογή της Hellenic Cable ως προτιμώμενο προμηθευτή ο κ. Κώστας Σαββάκης γενικός διευθυντής της εταιρείας σχολίασε ότι «Είναι μεγάλη τιμή για την Hellenic Cable. Ανυπομονούμε να συμβάλουμε από κοινού στην ενεργειακή μετάβαση της χώρας παρέχοντας πράσινη ηλεκτρική ενέργεια μέσω των τεχνολογικά προηγμένων καλωδίων μας»  Η συμφωνία προβλέπει ότι η Hellenic Cables θα προμηθεύσει περίπου 185 χλμ. καλώδια τάσης 66kV με αγωγούς αλουμινίου και χαλκού για τη σύνδεση των 44 ανεμογεννητριών του Nordseecluster A ( αιολικά πάρκα N-3.8 και N-3.7) με δύο υπεράκτιους υποσταθμούς και των 60 ανεμογεννητριών του Nordseecluster B ( αιολικά πάρκα N-3.6 και N-3.5) που θα συνδέονται απευθείας στον μετατροπέα ισχύος του διαχειριστή του συστήματος μεταφοράς. Το Nordseecluster θα κατασκευαστεί σε δύο φάσεις: Δύο αιολικά πάρκα (N-3.8 και N-3.7) με συνδυασμένη ισχύ 660 MW βρίσκονται επί του παρόντος στη φάση αίτησης αδειοδότησης.  Τα καλώδια για εγκατάσταση στη θάλασσα αναμένεται να παραδοθούν προς το τέλος του 2025, με εμπορική δραστηριότητα για το Nordseecluster A να ξεκινά στις αρχές του 2027.  Δύο ακόμη αιολικά πάρκα (N-3.6 και N-3.5) της δεύτερης φάσης (Nordseecluster B) θα προσθέσουν επιπλέον ισχύ 900 MW. Η παράδοση καλωδίων για το Nordseecluster B έχει προγραμματιστεί για τα τέλη του 2027, με την εμπορική του λειτουργία να ξεκινά στις αρχές του 2029. Τα καλώδια θα παραχθούν στο υπερσύγχρονο εργοστάσιο υποβρύχιων καλωδίων της Hellenic Cables στην Κόρινθο. Το Nordseecluster θα βρίσκεται πολύ κοντά στο υπάρχον αιολικό πάρκο Nordsee One ισχύος 332 MW, το οποίο η RWE και η Northland Power ανέπτυξαν από κοινού και συνεχίζουν να λειτουργούν από κοινού.  Για την ανάπτυξη του συμπλέγματος αιολικών πάρκων, οι εταίροι θα βασιστούν σε έμπειρους προμηθευτές, όπως η Hellenic Cables, και στη δική τους τεχνογνωσία στην υπεράκτια αιολική ενέργεια.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/terna-energeiaki-esoda-298-ekat-eyro-ki-ayksimeno-merisma-se-anodiki-troxia-oi-ependyseis/3754369/,Τέρνα Ενεργειακή: Έσοδα 298 εκατ. ευρώ κι αυξημένο μέρισμα – Σε ανοδική τροχιά οι επενδύσεις,2023-04-20T14:12:21+03:00,newsit.gr,"NewsIT Μεγαλες Επιχειρησεις Τερνα Ενεργειακη: Εσοδα 298 εκατ. ευρω κι αυξημενο μερισμα – Σε ανοδικη τροχια οι επενδυσεις Παρά τη μεταβλητότητα στην αγορά ενέργειας, για άλλη μια χρονιά, η Τέρνα Ενεργειακή επιτυγχάνει μία συνολικά ισχυρή οικονομική επίδοση, ως αποτέλεσμα της στρατηγικής της στόχευσης και της διοικητικής της προσήλωσης. Τα έσοδα του ομίλου το 2022, χάρη στην υψηλότερη παραγωγή των μονάδων ΑΠΕ (Ανανεώσιμων Πηγών Ενέργειας), αυξήθηκαν σε 298 εκατ. ευρώ έναντι 273,1 εκατ. ευρώ το 2021, και οδήγησαν την προσαρμοσμένη λειτουργική κερδοφορία από συνεχιζόμενες δραστηριότητες (EBITDA) στα 164,7 εκατ. ευρώ και τα προσαρμοσμένα καθαρά κέρδη (net profit) στα 69,7 εκατ. ευρώ.  Στην επερχόμενη γενική συνέλευση το διοικητικό συμβούλιο θα προτείνει τη διανομή μερίσματος συνολικού ύψους 45,0 εκατ. ευρώ (0,38/μτχ.) έναντι 40,0 εκατ. για το 2021 (0,34/μτχ). Το 2022 ήταν ένα έτος ορόσημο για την ανάπτυξη της εταιρείας, καθώς η σταδιακή ηλέκτριση του νέου συμπλέγματος αιολικών πάρκων επιτεύχθηκε πριν από το τέλος του έτους, ενώ ξεκίνησαν και οι κατασκευαστικές εργασίες για το έργο μεγάλης κλίμακος και διάρκειας αποθήκευσης δια Αντλησιοταμίευσης στην Αμφιλοχία (680MW).  Σημειώνεται ότι οι εγκαταστάσεις μεγάλης αποθήκευσης είναι απόλυτο προαπαιτούμενο για την ανάπτυξη των ΑΠΕ και τη σταθερότητα του ηλεκτρικού συστήματος. Ως αποτέλεσμα, η Τέρνα Ενεργειακή κατά την τρέχουσα περίοδο διαθέτει περισσότερα από 2,0 GW έργων σε λειτουργία, υπό κατασκευή ή έτοιμα προς κατασκευή. Με τα έσοδα που θα αρχίσουν σταδιακά να συνεισφέρουν οι νέες επενδύσεις από το 2023 θα συμβάλλουν στην περαιτέρω ανάπτυξη της κερδοφορίας. Είναι, επίσης, σημαντικό να σημειωθεί ότι κατά τη διάρκεια της ενεργειακής κρίσης, η Τέρνα Ενεργειακή έχει παράσχει σημαντική στήριξη στο ελληνικό σύστημα ηλεκτρικής ενέργειας και συνολικά στους καταναλωτές, με τη συνολική συνεισφορά στο Ταμείο Ενεργειακής Μετάβασης (ΤΕΜ) να ξεπερνά τα 500 εκατ. ευρώ. Τόσο οι ανεμολογικές συνθήκες όσο και οι νέες διαδικασίες λειτουργίας και συντήρησης των έργων που εφάρμοσε η εταιρεία κατά το 2022, οδήγησαν σε αύξηση της διαθεσιμότητας και των συντελεστών παραγωγής (load factor). Ως αποτέλεσμα, ο συντελεστής παραγωγής για τα έργα του Ομίλου στην Ελλάδα ανήλθε σε 32,5% έναντι 31,5% την προηγούμενη χρονιά. Η εγκατεστημένη ισχύς στα τέλη Δεκεμβρίου 2022 ήταν 905 MW (773 MW στην Ελλάδα, 102 MW στην Πολωνία και 30 MW στη Βουλγαρία) και αυξήθηκε κατά 10 MW σε σύγκριση με τον Δεκέμβριο του 2021 μετά τη σταδιακή θέση σε λειτουργία του νέου συμπλέγματος αιολικών πάρκων. Οι βελτιωμένοι συντελεστές παραγωγής του χαρτοφυλακίου των ΑΠΕ σε συνδυασμό με την αυξημένη εγκατεστημένη ισχύ (καθώς αρκετά πάρκα ήταν σε δοκιμαστική λειτουργία το 2021) οδήγησαν σε αύξηση της παραγωγής κατά 5,4%, με τα έσοδα από πωλήσεις ενέργειας ΑΠΕ να ανέρχονται σε 236,2 εκατ. ευρώ σε σύγκριση με 224,4 εκατ. ευρώ το 2021. Λαμβάνοντας υπόψη τη συνεισφορά και των υπολοίπων κλάδων, δηλαδή των Κατασκευών, της Διαχείρισης Απορριμμάτων και του Ηλεκτρονικού Εισιτηρίου, τα συνολικά έσοδα για το 2022 ανήλθαν σε 298,1 εκατ. ευρώ έναντι 273,1 εκατ. ευρώ το 2021. Τα προσαρμοσμένα λειτουργικά κέρδη προ φόρων, τόκων και αποσβέσεων (προσαρμοσμένο EBITDA) από συνεχιζόμενες δραστηριότητες του ομίλου ανήλθαν σε € 164,7 εκατ. έναντι € 159,9 εκατ. κατά την προηγούμενη χρήση, με το αντίστοιχο περιθώριο να ανέρχεται στο 55,2% έναντι 58,6% το 2021, ως αποτέλεσμα αυξημένων εξόδων για ανάπτυξη νέων έργων και συντηρήσεων. Σημειώνεται ότι κατά το έτος 2022 οι νέες επενδύσεις του ομίλου σε αιολικά πάρκα δεν είχαν ουσιαστική συνεισφορά στην κερδοφορία, κάτι που αναμένεται να συμβεί σταδιακά από το 2023.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Brown-Hotel-to-maio-anoigei-sta-xania-to-neo-5stero-ksenodoxeio-ta-epomena-sxedia-tis-alysidas/3754340/,Brown Hotel: Το Μάιο ανοίγει στα Χανιά το νέο 5στερο ξενοδοχείο – Τα επόμενα σχέδια της αλυσίδας,2023-04-20T13:45:09+03:00,newsit.gr,"NewsIT Μεγαλες Επιχειρησεις Brown Hotel: Το Μαιο ανοιγει στα Χανια το νεο 5στερο ξενοδοχειο – Τα επομενα σχεδια της αλυσιδας Το Isla Brown Chania, το ολοκαίνουριο resort 5 αστέρων της οικογένειας Brown, θα ανοίξει επίσημα τις πύλες του τον Μάιο. Βρίσκεται κοντά στο διάσημο χωριό και την παραλία του Σταυρού, όπου γυρίστηκαν σκηνές της ταινίας «Ζορμπάς» κι αποτελεί το δεύτερο 5 αστέρων resort της Brown Hotels στην Ελλάδα, καθώς το Isla Brown Corinthia λειτούργησε την περασμένη άνοιξη. Το Isla Brown Chania βρίσκεται στο ανατολικό άκρο του Κόλπου των Χανίων, στη χερσόνησο του Ακρωτηρίου. Διαθέτει 148 deluxe δωμάτια και σουίτες με ιδιωτική πισίνα, 3 μεγάλες πισίνες, spa & wellness center, 3 εστιατόρια και χαρακτηρίζεται από minimal design και διακριτική πολυτέλεια.  Το στρατηγικό πλάνο της εταιρείας περιλαμβάνει περισσότερα από 40 ξενοδοχεία για την επόμενη τριετία, τόσο σε αστικούς προορισμούς, όσο και σε παραθεριστικά μέρη με τη δημιουργία resorts.  Ξενοδοχεία λειτουργούν στην Αθήνα, τους Αγίους Θεοδώρους, την Ερέτρια, τη Χαλκίδα, την Κέρκυρα, το Λουτράκι και την Κρήτη.     ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Attica-Bank-sygxoneysi-me-pagkritia-se-orizonta-enos-etous-ti-provlepei-i-symfonia-me-Thrivest-kai-txs/3754248/,Attica Bank: Συγχώνευση με Παγκρήτια σε ορίζοντα ενός έτους – Τι προβλέπει η συμφωνία με Thrivest και ΤΧΣ,2023-04-20T12:17:26+03:00,newsit.gr,"NewsIT Μεγαλες Επιχειρησεις Attica Bank: Συγχωνευση με Παγκρητια σε οριζοντα ενος ετους – Τι προβλεπει η συμφωνια με Thrivest και ΤΧΣ Επενδυτική συμφωνία, που αφορά τους όρους συμμετοχής του Ταμείου Χρηματοπιστωτικής Σταθερότητας (ΤΧΣ), της Thrivest Holding Ltd συμφερόντων των Μπάκου, Καϋμενάκη και Εξάρχου και της Παγκρήτιας στην αύξηση μετοχικού κεφαλαίου της Τράπεζα Αττικής, υπέγραψαν οι ενδιαφερόμενες πλευρές, ενώ να σημειωθεί ότι οριστική είναι η απόφαση περί μη συμμετοχής του ΤΜΕΔΕ στη συμφωνία για συμμετοχή στην αύξηση μετοχικού κεφαλαίου.   Η συμφωνία προβλέπει ότι  συγχώνευση με την Παγκρήτια, θα γίνει  σε χρονικό ορίζοντα 12 μηνών από την υπογραφή της Συμφωνίας. Ειδικότερα, η συμφωνία προβλέπει ότι: Το ΤΧΣ, η Thrivest και η Παγκρήτια δεσμεύονται να συμμετέχουν, σύμφωνα με την κείμενη νομοθεσία και, ειδικά το ΤΧΣ υπό τις προϋποθέσεις του Νόμου 3864/2010, όπως ισχύει (ο «Νόμος του ΤΧΣ»), στην Αύξηση με κάλυψη ποσών αφενός έως €329 εκατ. για το ΤΧΣ, το οποίο θα προβεί σε ενάσκηση έως του συνόλου των δικαιωμάτων προτίμησης που του αναλογούν, αφετέρου έως €30 εκατ. για τη Thrivest και έως €34 εκατ. για την Παγκρήτια, ήτοι συνολικά έως €64 εκατ., μέσω κάλυψης τυχόν αδιάθετων μετοχών.  Η Attica Bank θα εφαρμόσει τη Στρατηγική Μείωσης Μη Εξυπηρετούμενων Ανοιγμάτων (NPE reduction strategy), όπως αναφέρεται στο από 16.03.2023 εγκεκριμένο Ενημερωτικό Δελτίο. Προβλέπεται περαιτέρω στη Συμφωνία ότι η Παγκρήτια θα εφαρμόσει επίσης στρατηγική μείωσης μη εξυπηρετούμενων ανοιγμάτων (NPE reduction strategy). Περαιτέρω θα επιδιωχθεί η συγχώνευση της Τράπεζας με την Παγκρήτια, σε χρονικό ορίζοντα 12 μηνών από την υπογραφή της Συμφωνίας. Η συγχώνευση θα τελεί, μεταξύ άλλων, υπό την αίρεση της προηγούμενης πλήρωσης συγκεκριμένων όρων και προϋποθέσεων που έχουν θέσει τα Μέρη όπως ενδεικτικά οικονομικός, φορολογικός και νομικός έλεγχος, διενέργεια ελέγχων δέουσας επιμέλειας, συμφωνίας για τους ειδικότερους όρους της συγχώνευσης και συναφή θέματα καθώς και της έγκρισης των αρμόδιων εταιρικών οργάνων και της συμμόρφωσης στον Νόμο του ΤΧΣ. Σημειώνεται ότι, σύμφωνα με σχετική ενημέρωση που έλαβε η Τράπεζα από το ΤΧΣ, η από 30.09.2022 συμφωνία βασικών όρων μεταξύ του ΤΧΣ και του ΤΜΕΔΕ, συμπεριλαμβανομένων και των προηγούμενων μεταξύ τους συμφωνιών, παύουν να είναι σε ισχύ με την υπογραφή της Συμφωνίας.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/dei-Deal-130-ekat-eyro-gia-peraitero-dieisdysi-sti-roumania-eksagorazei-pososta-meiopsifias-se-etaireies-tis-Enel/3754222/,ΔΕΗ: Deal 130 εκατ. ευρώ για περαιτέρω διείσδυση στη Ρουμανία – Εξαγοράζει ποσοστά μειοψηφίας σε εταιρείες της Enel,2023-04-20T11:30:42+03:00,newsit.gr,"NewsIT Μεγαλες Επιχειρησεις ΔΕΗ: Deal 130 εκατ. ευρω για περαιτερω διεισδυση στη Ρουμανια – Εξαγοραζει ποσοστα μειοψηφιας σε εταιρειες της Enel Νέα συμφωνία, με την Fondul Proprietatea S.A. που αφορά την απόκτηση συμμετοχών μειοψηφίας σε εταιρείες της με έδρα τη Ρουμανία, έναντι 130 εκατ. ευρώ, υπέγραψε στις 19 Απριλίου 2023 η ΔΕΗ.  Η συμφωνία αφορά τις εταιρείες E-Distributie Muntenia S.A., Enel Energie Muntenia S.A., E-Distributie Dobrogea S.A., E-Distributie Banat S.A., και ENEL Energie S.A.  Ειδικότερα, η Δημόσια Επιχείρηση Ηλεκτρισμού (ΔΕΗ) ανακοίνωσε ότι υπέγραψε συμφωνία με την Fondul Proprietatea S.A. (“Fondul”) για την εξαγορά του συνόλου των συμμετοχών που κατέχονται από την Fondul στις εταιρείες E-Distributie Muntenia S.A. (12%), Enel Energie Muntenia S.A. (12%), EDistributie Dobrogea S.A. (24,1%), E-Distributie Banat S.A. (24,1%), και ENEL Energie S.A. (12%) στη Ρουμανία έναντι συνολικού αντιτίμου ύψους 650 εκατομμυρίων RON (περίπου €130 εκατομμυρίων με βάση spot ισοτιμία FX 0,20). Η συμφωνία έρχεται σε συνέχεια της συμφωνίας της ΔΕΗ με την Enel στις 9 Μαρτίου 2023 για την πώληση όλων των συμμετοχών της Enel στην Ρουμανία. Η ολοκλήρωση της πώλησης με βάση την συμφωνία με την Fondul υπόκειται μεταξύ άλλων και στην ολοκλήρωση της συναλλαγή μεταξύ της Enel και της ΔΕΗ.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Volotea-epekteinei-to-diktyo-stin-ellada-to-sxedio-gia-to-2023-kai-i-symfonia-me-tin-Aegean/3753914/,Volotea: Επεκτείνει το δίκτυο στην Ελλάδα – Το σχέδιο για το 2023 και η συμφωνία με την Aegean,2023-04-19T19:24:21+03:00,newsit.gr,"NewsIT Μεγαλες Επιχειρησεις Volotea: Επεκτεινει το δικτυο στην Ελλαδα – Το σχεδιο για το 2023 και η συμφωνια με την Aegean Η Volotea, η αεροπορική εταιρεία που συνδέει μικρές με μεσαίου μεγέθους ευρωπαϊκές πόλεις, ανακοίνωσε τα σχέδιά της για επέκταση στην Ελλάδα με οκτώ νέα δρομολόγια και ισχυρά αναπτυξιακά πλάνα για το 2023. Μετά κι από τις νέες προσθήκες, από την Αθήνα η Volotea θα πετά προς 17 προορισμούς και θα προσφέρει περισσότερες από 680.000 θέσεις, επιτυγχάνοντας 33% αυξημένη χωρητικότητα σε σχέση με το 2022, ενώ καθοριστική είναι και η συμφωνία κοινού κωδικού με την AEGEAΝ, την κορυφαία ελληνική αεροπορική εταιρεία, η οποία θα επεκταθεί σε περισσότερα από 90 δρομολόγια μέσα στο 2023.  Όπως ανέφερε η διοίκηση της εταιρείας σε εκπροσώπους του Τύπου, φέτος, η Volotea θα ξεκινήσει οκτώ νέα δρομολόγια προς τη Γαλλία, την Ιταλία και την Ισπανία από βασικά ελληνικά αεροδρόμια: δύο δρομολόγια από την Αθήνα προς την Τουλούζη και το Κάλιαρι, δύο δρομολόγια από τη Σαντορίνη προς το Μπιλμπάο και το Παλέρμο, ένα δρομολόγιο από το Ηράκλειο προς το Μπορντό, ένα από τη Ρόδο προς τη Νάντη, ένα από την Καλαμάτα προς τη Νάντη και ένα από την Κάρπαθο προς τη Νάπολι. Ο Carlos Muñoz, CEO και Ιδρυτής της Volotea, δήλωσε: «Σύμφωνα με τα πλάνα μας για φέτος, φαίνεται ότι η αναπτυξιακή τροχιά μας είναι υψηλότερη από ποτέ, καθώς παραμένουμε πιστοί στη δέσμευσή μας να διευρύνουμε ακόμα περισσότερο το ευρωπαϊκό μας δίκτυο, με την Ελλάδα να αποτελεί ένα βασικό σκέλος της στρατηγικής μας. Είμαστε ιδιαίτερα υπερήφανοι για τη συνεργασία μας με την AEGEAN, τη μεγαλύτερη ελληνική αεροπορική εταιρεία, με την οποία μοιραζόμαστε τις ίδιες αξίες και προτεραιότητες.  Ανυπομονούμε να συνεχίσουμε τη συνεργασία μας, παραμένοντας πιστοί στην αμοιβαία δέσμευση να προσφέρουμε εξαιρετικές υπηρεσίες και διευρυμένη διασυνδεσιμότητα σε ανταγωνιστικές τιμές». H Valeria Rebasti, Country Manager Italy & Southeastern Europe της Volotea, δήλωσε: «Είμαστε ενθουσιασμένοι που συνεχίζουμε να αναπτυσσόμαστε στην ελληνική αγορά, και ειδικότερα στην Αθήνα. Χάρις στην αφοσίωση της σπουδαίας ομάδας μας 80 ανθρώπων, την πλήρη συνεργασία μας με τον Διεθνή Αερολιμένα Αθηνών και την AEGEAN, τους συνεργάτες μας με πτήσεις κοινού κωδικού, είμαστε πεπεισμένοι ότι θα συνεχίσουμε να επεκτεινόμαστε συνδέοντας ακόμα περισσότερους επιβάτες με την ομορφιά και τον πολιτισμό της Ελλάδας και παράλληλα βοηθώντας όλο και περισσότερους Έλληνες να ανακαλύψουν νέες πόλεις σε όλη την Ευρώπη». Η Ιωάννα Παπαδοπούλου, Διευθύντρια Επικοινωνίας & Μάρκετινγκ του Διεθνούς Αερολιμένα Αθηνών, δήλωσε: «Η Volotea είναι ένας πολύτιμος συνεργάτης για τον Διεθνή Αερολιμένα Αθηνών ήδη από το 2015, όταν και ξεκίνησε τα εξαιρετικά επιτυχημένα δρομολόγια της προς/από την πόλη μας. Μετά την επανεκκίνηση της Βάσης της στην Αθήνα, με το τέλος της πανδημίας, είμαστε πλέον ενθουσιασμένοι που γιορτάζουμε άλλα δύο πολύ σημαντικά ορόσημα: To πρώτο είναι ότι η Volotea θα επιχειρεί, αυτό το καλοκαίρι, συνδέοντας την Αθήνα με το μεγαλύτερο δίκτυο προορισμών που είχε ποτέ, έχοντας προσθέσει, μεταξύ άλλων και έναν νέο συναρπαστικό προορισμό, το Κάλιαρι, και την ίδια στιγμή, η συμφωνία της κοινού κωδικού με την AEGEAN παράγει όλο και καλύτερα αποτελέσματα, με επιπλέον δρομολόγια και αυξημένη προσφορά θέσεων, συμβάλλοντας ουσιαστικά στην ενίσχυση της διασυνδεσιμότητας της πόλης μας και προσφέροντας στο ταξιδιωτικό κοινό μια πληθώρα επιλογών, τόσο στον διεθνή όσο και στον εγχώριο τομέα». Η παρουσία της εταιρείας στην Ελλάδα συνεχίζει να ενισχύεται από τη συμφωνία κοινού κωδικού πτήσεων που υπογράφηκε το 2021 με την AEGEAN, την κορυφαία ελληνική αεροπορική εταιρεία. Χάρις στη συμφωνία αυτή, και οι δύο αεροπορικές επεκτείνουν το δίκτυο και το προϊόν τους, έχοντας τη δυνατότητα να προσφέρουν αυξημένο αριθμό πτήσεων κοινού κωδικού μέσω των δικών τους δικτύων πώλησης: To 2023, 32 δρομολόγια της AEGEAN θα προσφέρονται από την Volotea, και 46 δρομολόγια της Volotea θα προσφέρονται αντίστοιχα από τη AEGEAN, ενώ ο συνολικός αριθμός των προσφερόμενων δρομολογίων θα φθάσει τα 90, συμπεριλαμβάνοντας και 15 δρομολόγια που πραγματοποιούνται ξεχωριστά από τις 2 αεροπορικές. Ο πρόεδρος της AEGEAN, Ευτύχιος Βασιλάκης, δήλωσε: «Είμαστε ιδιαίτερα ικανοποιημένοι που η συμφωνία μας με τη Volotea για πτήσεις κοινού κωδικού, η οποία εγκαινιάστηκε πριν από 2 χρόνια, αποδεικνύεται παραγωγική και την επεκτείνουμε προσθέτοντας νέα δρομολόγια και συχνότητες, συγκεκριμένα από τη Γαλλία και την Ιταλία. Η συνεργασία μας με τη Volotea βασίζεται στην αρχή ότι ακόμη και αεροπορικές εταιρείες με διαφορετικά προϊόντα οι οποίες ταυτόχρονα είναι και ανταγωνιστές μπορούν να συνεργαστούν αποτελεσματικά εάν μοιράζονται την ίδια δέσμευση προς τον επιβάτη για τη διασφάλιση της απευθείας προσβασιμότητας στη χώρα μας. Το 2023 η AEGEAN θα πραγματοποιεί πτήσεις προς 161 προορισμούς σε 46 χώρες με 264 απευθείας δρομολόγια, με το στόλο της από 76 αεροσκάφη, 22 εκ των οποίων είναι τα νέα Airbus 320/321 neo τα οποία παραλαμβάνει η εταιρεία τα τελευταία 2 χρόνια. Μέσω της συνεργασίας μας με τη Volotea, με επίκεντρο τον κόμβο μας του Διεθνούς Αερολιμένα Αθηνών, πολλαπλασιάζουμε ακόμη περισσότερο τις ταξιδιωτικές επιλογές των επιβατών μας».  Συνολικά, το 2023, η Volotea θα προσφέρει σχεδόν 12 εκ. θέσεις και θα πραγματοποιήσει περισσότερα από 400 δρομολόγια σε 16 χώρες στο σύνολο του δικτύου της. Όλα τα δρομολόγια της Volotea είναι διαθέσιμα μέσω του website http://www.volotea.com, του Volotea app, και όλων των ταξιδιωτικών πρακτόρων.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Pink-Woman-40-ayksithikan-oi-poliseis-gynaikeion-endymaton-to-a-trimino-2023-ta-sxedia-gia-nea-katastimata/3753822/,Pink Woman: 40% αυξήθηκαν οι πωλήσεις γυναικείων ενδυμάτων το α’ τρίμηνο 2023 – Τα σχέδια για νέα καταστήματα,2023-04-19T17:24:28+03:00,newsit.gr,"NewsIT Μεγαλες Επιχειρησεις Pink Woman: 40% αυξηθηκαν οι πωλησεις γυναικειων ενδυματων το α’ τριμηνο 2023 – Τα σχεδια για νεα καταστηματα Με απόλυτα ικανοποιητικούς ρυθμούς ξεκίνησε το 2023 για την Intrafashion Group που αναπτύσσει το δίκτυο καταστημάτων με είδη ένδυσης Pink Woman, καθώς κατά το πρώτο τρίμηνο της τρέχουσας χρήσης οι πωλήσεις αυξήθηκαν σε ποσοστό 40%, έναντι του αντίστοιχου περυσινού διαστήματα, ενώ παρά την αποχώρησή της από το The Mall Athens, η εταιρεία επέκτεινε την παρουσία της με 8 νέα σημεία πώλησης. Ο πρόεδρος και διευθύνων σύμβουλος Δημήτρης Ματεμτζής δήλωσε ότι «η αύξηση αυτή αντανακλά, τόσο την αναπτυξιακή πορεία του ομίλου αλλά και το “αδύναμο” πρώτο τρίμηνο του 2022 που δημιούργησε τις συνθήκες περαιτέρω ευνοϊκής σύγκρισης για φέτος».  Στον απόηχο της λήξης συνεργασίας μεταξύ της Pink Woman και του The Mall Athens, η διοίκηση του ομίλου ανακοίνωσε ένα καταιγισμό νέων καταστημάτων ο οποίος υλοποιήθηκε κατά την διάρκεια του α’ τριμήνου. Πρόκειται για 8 νέα εταιρικά καταστήματα Pink Woman retail concept που ενισχύουν το φυσικό δίκτυο καταστημάτων, το οποίο άγγιξε πλέον τα 110 σημεία πώλησης. Συγκεκριμένα πρόκειται για καταστήματα σε: Αvenue Mall, Μαρούσι, Νέα Ιωνία, Βριλήσσια (στην Αθήνα), καθώς και Ωραιόκαστρο Θεσσαλονίκης, Αλιβέρι, Αμαλιάδα, ενώ πραγματοποιήθηκε μεταστέγαση και άνοιγμα νέου καταστήματος στην καρδιά της αγοράς του Αγρινίου. Σημειώνεται δε, πως εγκαινιάστηκε το ανακαινισμένο Pink Woman store στον εμπορικότερο πεζόδρομο της πρωτεύουσας (Ερμού 16). Σημειώνεται, ότι ο όμιλος Intrafashion, με το αναγνωρισμένο brand Pink Woman αποτελεί τον μεγαλύτερο και ταχύτερα αναπτυσσόμενο Fast Fashion Women’s Retailer της ελληνικής αγοράς. Διαθέτει κεντρικά γραφεία στην Αθήνα και logistics centre στην Καβάλα, ενώ απασχολεί πάνω από 500 άτομα προσωπικό, σε ένα πλήρως καθετοποιημένο επιχειρησιακό μοντέλο που ξεκινά από τη Δημιουργία και το Σχεδιασμό, καταλήγοντας στην τελική καταναλώτρια, μέσω του δικτύου καταστημάτων της.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/theodoros-xaragkionis-apo-to-Athenian-Capitol-eos-to-mouseio-aytokinitou-kai-ti-Sitel-to-apotypoma-enos-megalou-developer/3753646/,Θεόδωρος Χαραγκιώνης: Από το Athenian Capitol έως το Μουσείο Αυτοκινήτου και τη Sitel – Το αποτύπωμα ενός μεγάλου developer,2023-04-19T14:06:04+03:00,newsit.gr,"NewsIT Μεγαλες Επιχειρησεις Θεοδωρος Χαραγκιωνης: Απο το Athenian Capitol εως το Μουσειο Αυτοκινητου και τη Sitel – Το αποτυπωμα ενος μεγαλου developer Ο Θεόδωρος Χαραγκιώνης, υπήρξε ένας πολιτικός μηχανικός που τίμησε τις γνώσεις που απέκτησε από το Εθνικό Μετσόβειο Πολυτεχνείο, το Harvard και το Stanford όπου σπούδασε με το παραπάνω, κοιτώντας μπροστά από την εποχή του. Ο πολιτικός μηχανικός Θεόδωρος Χαραγκιώνης υπήρξε ένας δεινός developer και τα έργα του αποτελούν αρχιτεκτονικά δείγματα, το καθένα για τους δικούς του λόγους. Το απέδειξε, τολμώντας μεταξύ άλλων, να δημιουργήσει πετυχημένα εμπορικά κέντρα σε πυκνοκατοικημένες γειτονιές, όπως είναι το Athenian Capitol στο Παγκράτι και να εστιάσει σε αναπλάσεις ιστορικών κτιρίων, αφήνοντας το στίγμα του σε κτίρια όπως είναι η εμβληματική στοά Galleria Κοραή και το συγκρότημα Άνεσις, ενώ τόλμησε, να επενδύσει και σε περιοχές που ήταν υποτιμημένες, βλέποντας τη δικαίωση να έρχεται αρκετά χρόνια αργότερα.  Άνθρωποι του περιβάλλοντός του τον χαρακτήριζαν ήρεμη δύναμη, αλλά κι έναν επιχειρηματία που λειτουργούσε με το συναίσθημα και σεβασμό προς όλους, βάζοντας ψηλά το κριτήριο της αισθητικής και της λειτουργικότητας. Χαρακτηριστική είναι η περίπτωση του εμπορικού κέντρου στην Ιουλιανού και 3ης Σεπτεμβρίου, ένα κτίριο, στο οποίο επένδυσε σε μια περίοδο που επικρατούσε κύμα φυγής από τους κατοίκους των Αθηνών προς τα προάστια της Αττικής. Αγαπούσε πολύ το κέντρο της Αθήνας και πίστευε στην αξία του.  «Εάν έχετε ακίνητο στην Αθήνα μην το πουλάτε», έλεγε με σιγουριά σε ανθρώπους του περιβάλλοντός του, τονίζοντας ότι οι εποχές κάνουν κύκλους. Το εν λόγω ακίνητο αποτέλεσε μια μοντέρνα επένδυση, στην οποία προσκλήθηκαν εκπρόσωποι του Τύπου και της κοσμικής Αθήνας να την δουν από κοντά όταν ολοκληρώθηκε και παράλληλα να ξεναγηθούν στο Μουσείο Αυτοκινήτου, μία επίσης καινοτόμα ιδέα, που έλειπε από την Αθήνα και την υλοποίησε για να στεγάσει τα αυτοκίνητα που συνέλλεγε ο ίδιος.  Παρότι τα επόμενα χρόνια, το κτίριο δεν κατάφερε να δημιουργήσει έναν νέο εμπορικό πόλο στην περιοχή και η διοίκηση Χαραγκιώνη έθεσε ένα νέο σχέδιο, να μετατρέψει το κτίριο σε εκπτωτική γωνιά πόλης, ωστόσο η πρόταση που τελικά υλοποιήθηκε ήταν μια ακόμα πρωτοπόρα ιδέα που δικαίωσε πολλά χρόνια αργότερα τον Θεόδωρο Χαραγκιώνη (άνω φωτογραφία) για την επιλογή του να επενδύσει σε ένα μέρος που η κτηματαγορά είχε αρχίσει να θεωρεί υποτιμημένο. Σήμερα, το κτίριο που βρίσκεται πλησίον της πλατείας Βικτωρίας λειτουργεί ως MAXhub, αποτελώντας το «στρατηγείο» του πολυεθνικού ομίλου Sitel Group, ο οποίος στη χώρα μας απασχολεί πάνω από 1.000 υπαλλήλους, με προοπτική να φθάσουν τους 1.500, όπως είχε ανακοινώσει σε εκπροσώπους του Τύπου η διοίκηση. Όπως κάθε οραματιστής, έτσι και ο Θεόδωρος Χαραγκιώνης, είχε χαράξει κι άλλα μεγαλόπνοα σχέδια, τα οποία δεν υλοποιήθηκαν. Για κάποια απ’ αυτά πικράθηκε, ωστόσο ως σταθερή προσωπικότητα με πολλαπλές γνώσεις, τις οποίες μεταλαμπάδευε στους γύρω του, πάντα εξέταζε εναλλακτικές λύσεις ή δικαιολογούσε το γεγονός ότι πολλά από τα σχέδια δεν κατάφεραν να γίνουν πράξη. Ένα από τα μεγαλύτερα έργα, στα οποία πίστεψε, αλλά τελικά δεν κατάφερε να τα δει να γίνονται ήταν το ολυμπιακό ακίνητο στο Γαλάτσι, για το οποίο κατάφερε με διαγωνισμό της «Ολυμπιακά Ακίνητα» το 2006 να αποκτήσει με προοπτική να δημιουργηθεί ένα μεγάλο εμπορικό κέντρο, το Galatsi Olympic Hall. Το σχέδιο που είχε χαράξει σε κοινοπραξία με την πορτογαλική Sonae σκάλωσε σε γραφειοκρατικά και νομικά προσκόμματα και ουδέποτε ολοκληρώθηκε, ενώ κάτι ανάλογο συνέβη και με ακίνητο στην περιοχή του Φαλήρου, το οποίο η κοινοπραξία των δύο εταιρειών προόριζε επίσης για εμπορικό κέντρο, με εναλλακτική πρόταση να αποτελέσει ένα ολοκληρωμένο κτίριο γραφείων. Έμπειρος και με μεγάλη υπομονή, ο Θεόδωρος Χαραγκιώνης, ήταν πάντα πρόθυμος να μεταφέρει τις γνώσεις του στους συνομιλητές του, είτε σε προσωπικό επίπεδο, είτε μέσα από τις συμμετοχές του σε συνέδρια και ημερίδες. Ο τρόπος που προσέγγιζε τα κτίρια και το περιβάλλον ήταν πάντοτε πρωτοπόρα γι’ αυτό και το έργο του θα αποτελέσει κληρονομιά και θα συνεχίσει να αποτελεί έμπνευση για τους επόμενους.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/pyrgos-peiraia-ksekina-na-pairnei-zoi-pos-ekselissontai-ta-deals-me-tous-retailers/3753499/,Πύργος Πειραιά: Ξεκινά να παίρνει ζωή – Πώς εξελίσσονται τα deals με τους retailers,2023-04-19T11:26:06+03:00,newsit.gr,"NewsIT Μεγαλες Επιχειρησεις Πυργος Πειραια: Ξεκινα να παιρνει ζωη – Πως εξελισσονται τα deals με τους retailers Σε πλήρη εξέλιξη βρίσκονται οι εργασίες για την αναστήλωση και λειτουργία του εμβληματικού Πύργου στον Πειραιά και καθώς ο χρόνος μετρά αντίστροφα μέχρι την ολοκλήρωση του έργου στα τέλη του 2023, οι διαπραγματεύσεις με εταιρείες του λιανεμπορίου είναι ακόμα πιο έντονες, για τη μίσθωση χώρων που προορίζονται για εμπορική χρήση. Από τα deals των τελευταίων ημέρων για τον Πύργο του Πειραιά, ξεχωρίζει η ανακοίνωση του βρετανικού κολοσσού JD Sports Fashion Plc., στον οποίο έχουν ενταχθεί τα Cosmos Sport από το 2021, ότι θα ανοίξει τις πόρτες του και στον Πύργο του Πειραιά, ενώ την ίδια στιγμή η βρετανική αλυσίδα fast fashion Primark, με παρουσία σε περισσότερες από 16 χώρες και δίκτυο μεγαλύτερο από 420 καταστήματα, φαίνεται ότι επανεξετάζει την τοποθεσία, που θα σηματοδοτήσει το ντεμπούτο της στην Ελλάδα.  Μισθωτήριο, ωστόσο, για μεγάλο χώρο στον ουρανοξύστη του Πειραιά, έχει υπογράψει δημοφιλής πολυεθνική αλυσίδα με είδη ένδυσης, ενώ σε μεγάλη έκταση θα λειτουργήσει γυμναστήριο, που φιλοδοξεί να αποτελέσει πόλο έλξης τόσο για τους κάτοικους της περιοχής όσο και για τους εργαζόμενους στον Πύργο, δεδομένου ότι το μεγαλύτερο μέρος στον ουρανοξύστη του Πειραιά θα καταλαμβάνουν γραφειακοί χώροι. Για εμπορική χρήση προορίζονται οι τρεις πρώτοι όροι, εκ των οποίων ο 3ος έχει συμφωνηθεί να λειτουργήσει στο μεγαλύτερο μέρος του, περί τα 800 τ.μ., ως χώρος εστίασης. Σχετικά με τις επίσημες ανακοινώσεις, η JD Sports Fashion Plc., που αναπτύσσει τα Cosmos Sport κι απαριθμεί πάνω από 3.400 καταστήματα παγκοσμίως σε 32 χώρες, δημοσιοποίησε την νέα της επένδυση που αφορά το άνοιγμα καταστήματος πάνω από 1000 τ.μ. στον πρώτο πράσινο Πύργο της χώρας. Το πρώτο JD κατάστημα στην Ελλάδα άνοιξε το Σεπτέμβριο του 2022. Επιπλέον και η ελληνική εταιρεία Dialectica, μία από τις ταχύτερα αναπτυσσόμενες εταιρείες με 550 υπαλλήλους έχει ανακοινώσει τη συμφωνία που έχει συνάψει για μίσθωση των 6 από τους 22 ορόφους, τους οποίους θα χρησιμοποιήσει για να στεγάσει τις υπηρεσίες της. Σημειώνεται, ότι την ανακατασκευή, ανάπλαση και εκμετάλλευση του κτιρίου, που αποτελεί το δεύτερο ψηλότερο κτίριο στην Ελλάδα, έχει αναλάβει η κοινοπραξία Dimand – Prodea – EBRD, μετά από σύμβαση με το Δήμο Πειραιά.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Dimand-alma-55-tou-tzirou-to-2022-ta-sxedia-gia-logistics-ki-ergostasio-FIX-kai-to-epomeno-vima-sto-project-Skyline/3750699/,Dimand: Άλμα 55% του τζίρου το 2022 – Τα σχέδια για logistics κι εργοστάσιο FIX και το επόμενο βήμα στο project Skyline,2023-04-14T19:23:35+03:00,newsit.gr,"NewsIT Μεγαλες Επιχειρησεις Dimand: Αλμα 55% του τζιρου το 2022 – Τα σχεδια για logistics κι εργοστασιο FIX και το επομενο βημα στο project Skyline Ενισχυμένη δραστηριότητα επενδύσεων με προτεραιότητα στη δημιουργία του μεγαλύτερο κόμβου logistics στη Βόρεια Ελλάδα, ανάπλαση του παλαιού εργοστασίου της FIX και την αξιοποίηση 573 ακινήτων, μέσω της συμμετοχής της στο project Skyline, ο όμιλος Dimand δημοσιοποίησε τα οικονομικά αποτελέσματα 2022, σύμφωνα με τα οποία πέτυχε αύξηση του κύκλου εργασιών κατά 55% Ειδικότερα, αύξηση κατά 53% της εύλογης αξίας των επενδυτικών ακινήτων και των επενδύσεων σε κοινοπραξίες του ομίλου από €87,8 εκατ. την 31.12.2021 σε €134,3 εκατ. την 31.12.2022 κατέγραψε η Dimand, ενώ ο κύκλος εργασιών κατέγραψε αύξηση της τάξης του 55% και διαμορφώθηκε σε €10,6 εκατ. και το λειτουργικό κέρδος με αύξηση κατά 17% σε €7,1 εκατ.  Σύμφωνα με τα δημοσιευμένα αποτελέσματα, η Dimand πέτυχε σημαντική ενίσχυση της κεφαλαιακής διάρθρωσης σε επίπεδο ομίλου και μείωση του κόστους δανεισμού από 19,1% σε 3,2%, συνεχίζοντας το πρόγραμμα επενδύσεων. Την 31.12.2022, το συνολικό χαρτοφυλάκιο που αναπτύσσει και διαχειρίζεται ο όμιλος (μέσω της Εταιρείας, θυγατρικών και κοινοπραξιών – AuM) περιλαμβάνει 19 επενδυτικά έργα σε διάφορα στάδια ολοκλήρωσης, σε αστικές περιοχές ανά την Ελλάδα, με χρήσεις γραφείων, logistics, οικιστικών και ξενοδοχειακών συγκροτημάτων, πολυτελών κατοικιών καθώς και μικτών χρήσεων.  Η συνολική εκτιμώμενη ακαθάριστη αξία ανάπτυξης (GDV) κατά την ολοκλήρωσή τους την 31.12.2022 ανερχόταν σε περίπου €915,2 εκατ. (31.12.2021: 15 επενδυτικά έργα με GDV €524,3 εκατ.). Η εύλογη αξία των επενδύσεων σε ακίνητα του ομίλου ανερχόταν την 31.12.2022 σε €97,0 εκατ. έναντι €50,3 εκατ. την 31.12.2021 και η εύλογη αξία των επενδύσεων σε κοινοπραξίες (μετά από πωλήσεις εντός της χρήσης) ανερχόταν την 31.12.2022 σε €37,3 εκατ. έναντι €37,5 εκατ. την 31.12.2021. Κατά τη διάρκεια του 2022, ο όμιλος και η εταιρεία συνέχισαν να υλοποιούν το επενδυτικό τους πρόγραμμα, εξασφαλίζοντας σημαντικά ακίνητα, όπως α) γηπεδικές εκτάσεις συνολικής επιφάνειας 355,6 στρεμμάτων, στο 15ο χιλιόμετρο Θεσσαλονίκης Έδεσσας, με σκοπό τη δημιουργία του μεγαλύτερου κόμβου logistics στη Βόρεια Ελλάδα και β) το πρώην συγκρότημα του παλαιού εργοστασίου της FIX, με σκοπό την ανάπτυξη ενός “πράσινου” συγκροτήματος μικτών χρήσεων. Το έργο-ορόσημο, σε συνδυασμό με το ευρύτερο σχέδιο δράσης του Δήμου Θεσσαλονίκης που στοχεύει στην ανάπλαση της θα συμβάλει στην περαιτέρω βελτίωση του αστικού τοπίου και στη συνολική οικονομική ανάπτυξη της Δυτικής Πύλης της Θεσσαλονίκης. Επιπλέον, ο Όμιλος προχώρησε το 2022 σε μια σημαντική στρατηγική επέκταση με τη συμμετοχή του στο project Skyline, ένα χαρτοφυλάκιο 573 ακινήτων πολλαπλών χρήσεων με μικτή επιφάνεια περίπου 500 χιλ. τ.μ. που περιλαμβάνει, μεταξύ άλλων, το εμβληματικό κτίριο γραφείων στην οδό Αιόλου και Σοφοκλέους, καθώς και το κτίριο γραφείων στην οδό Σταδίου και Κοραή. Η εν λόγω συναλλαγή αποτελεί τη μεγαλύτερη μεταβίβαση χαρτοφυλακίου ακινήτων στην ελληνική αγορά ακινήτων τα τελευταία χρόνια και η Dimand προσβλέπει σε σημαντικά κεφαλαιακά κέρδη αφενός από την αξιοποίηση και εκμετάλλευση και αφετέρου από τη διάθεση του χαρτοφυλακίου της Skyline.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/SKY-express-metaferei-to-agio-fos-stous-ellines/3749254/,SKY express: Μεταφέρει το Άγιο Φως στους Έλληνες,2023-04-12T15:05:17+03:00,newsit.gr,"NewsIT Μεγαλες Επιχειρησεις SKY express: Μεταφερει το Αγιο Φως στους Ελληνες Η SKY express, η μεγάλη ελληνική αεροπορική εταιρεία, πιστή τόσο στις αξίες, τα ήθη και τα έθιμα της χώρας όσο και στη δέσμευσή της να είναι πάντα δίπλα στους προορισμούς που καλύπτει σε όλη την Ελλάδα, θα μεταφέρει για άλλη μία χρονιά το Άγιο Φως σε οκτώ προορισμούς της χώρας. Έχοντας θέσει και φέτος τους ανθρώπους και τα αεροσκάφη της στη διάθεση της ελληνικής πολιτείας, η SKY express θα μεταφέρει με τις πτήσεις της το Άγιο φως της ελπίδας και της αγάπης σε κάθε γωνιά της Ελλάδας και πιο συγκεκριμένα στη Θεσσαλονίκη, το Ηράκλειο, τη Ρόδο, την Κω, τη Μυτιλήνη, τη Χίο, τη Μύκονο και τη Σαντορίνη.  Η διαδικασία της μεταφοράς του Αγίου Φωτός προς όλους τους παραπάνω προορισμούς αναμένεται να έχει ολοκληρωθεί νωρίς το βράδυ του Μεγάλου Σαββάτου, 15 Απριλίου. Αναλυτικότερα, το πρόγραμμα των δρομολογίων της SKY express διαμορφώνεται ως εξής:  * Αθήνα – Θεσσαλονίκη (GQ388)Αναχώρηση 20:20 – Άφιξη 21:15 * Αθήνα – Ηράκλειο (GQ216)Αναχώρηση 20:20 – Άφιξη 21:10 * Αθήνα – Ρόδος (GQ282)Αναχώρηση 19:15 – Άφιξη 20:15 * Αθήνα – Κως (GQ224)Αναχώρηση 20:45 – Άφιξη 21:45 * Αθήνα – Μύκονος (GQ234)Αναχώρηση 20:35 – Άφιξη 21:20 * Αθήνα – Μυτιλήνη (GQ304)Αναχώρηση 20:15 – Άφιξη 21:20 * Αθήνα – Σαντορίνη (GQ356)Αναχώρηση 20:55 – Άφιξη 21:50 * Αθήνα – Χίος (GQ244)Αναχώρηση 20:35 – Άφιξη 21:25 Αξίζει να σημειωθεί ότι, ήδη από το 2017 η SKY express διαθέτει ανελλιπώς τα αεροσκάφη της για το σκοπό της μεταφοράς του Αγίου Φωτός και του χαρμόσυνου μηνύματος της Αναστάσεως.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/amanzoe-nea-dikastiki-agogi-pyrodotei-tin-epixeirimatiki-kontra-anamesa-stous-metoxous-tou-yperpolytelous-ksenodoxeiou/3749176/,Αmanzoe: Νέα δικαστική αγωγή πυροδοτεί την επιχειρηματική κόντρα ανάμεσα στους μετόχους του υπερπολυτελούς ξενοδοχείου,2023-04-12T13:39:23+03:00,newsit.gr,"NewsIT Μεγαλες Επιχειρησεις Αmanzoe: Νεα δικαστικη αγωγη πυροδοτει την επιχειρηματικη κοντρα αναμεσα στους μετοχους του υπερπολυτελους ξενοδοχειου Συνέχεια στην αντιδικία που άνοιξε ανάμεσα στην Dolphin Capital Partners (DCP) του Μίλτου Καμπουρίδη και της Dolphin Capital Investors (DCI) επενδυτών και συνιδιοκτητών στο υπερπολυτελές ξενοδοχείο Amanzoe στο Πόρτο Χέλι, δίνει μέσω των δικηγόρων του ο Μίλτος Καμπουρίδης. Ειδικότερα, η DCP, κατέθεσε αγωγή εναντίων της DCI, ενώ την ίδια στιγμή ρευστοποίησε το σύνολο των μετοχών που κατείχε σε αυτή, και ταυτόχρονα ανακαλεί τα δικαιώματα χρήσης του εμπορικού σήματος «Dolphin Capital» από την εισηγμένη στο Χρηματιστήριο του Λονδίνου εταιρεία.  Υπενθυμίζεται, ότι προηγουμένως και σε διάστημα μικρότερο του ενός μηνός η DCI είχε δημοσιοποιήσει προς το Χρηματιστήριο του Λονδίνου, όπου είναι εισηγμένη, την απομάκρυνση του Μίλτου Καμπουρίδη, από τη θέση του διευθυντή και τη λύση της σύμβασης (IMA) με την εταιρεία του, την DCP, λόγω παραβίασης όρων. Συγκεκριμένα, ανέφερε σε σχετική ανακοίνωση ότι «υπέπεσε στην αντίληψή της πως η DCP συνήψε μια μη δημοσιοποιημένη συμφωνία προαίρεσης με τον αγοραστή του Amanzoe στο Πόρτο Χέλι, στην Ελλάδα, την ίδια στιγμή που η εταιρεία πούλησε το μερίδιό της στο θέρετρο, όπως είχε αρχικά ανακοινωθεί στις 2 Αυγούστου 2018». Ως απάντηση στα παραπάνω η Dolphin Capital Partners («DCP») του Μίλτου Καμπουρίδη, προέβη σε νεότερη ανακοίνωση στο Χρηματιστήριο του Λονδίνου αναφερόμενη όπως τονίζει «στις πρόσφατες αντισυμβατικές και παράνομες ενέργειες της Dolphin Capital Investors».  Όπως αναφέρεται σε σχετική ανακοίνωση: Συνοπτικά, οι δικηγόροι της DCP (Covington & Burling LLP) κατέθεσαν στις 6 Απρίλιου 2023, αγωγή ενώπιον του αρμοδίου Aνώτατου Δικαστηρίου της Αγγλίας (High Court of Justice) εναντίον της DCI, μέσω της οποίας η DCP διεκδικεί την καταδίκη της DCI σε δήλωση αποκατάστασης της πραγματικότητας, ότι δηλαδή δεν έχει υπάρξει καμία παράβαση της Σύμβασης Διαχείρισης Επενδύσεων από την DCP και ότι η καταγγελία της εν λόγω σύμβασης από την DCI είναι παράνομη. Περαιτέρω, η DCP διεκδικεί την πλήρη καταβολή των δεδουλευμένων και ληξιπρόθεσμων οφειλών της DCI προς αυτή αλλά και χρηματικές αποζημιώσεις προς αποκατάσταση της οποιασδήποτε ζημίας και διαφυγόντων κερδών. Τέλος, η DCP είναι η μόνη νόμιμη κάτοχος του εμπορικού σήματος «Dolphin Capital» και δεν θα επιτρέψει τη συνέχιση της χρήσης του από την DCI (και τις θυγατρικές της). Παράλληλα, η DCP προέβη στην ρευστοποίηση του συνόλου των μετοχών που κατείχε στην DCI (9.73%), καθώς δεν διατηρεί πλέον ουδεμία εμπιστοσύνη στην ικανότητα των υφισταμένων διευθυντών της DCI να ασκήσουν ορθή και αποτελεσματική διαχείριση των εταιρικών υποθέσεων της DCI και να φέρουν εις πέρας το επιχειρηματικό της πλάνο. Η DCP και ο Μίλτος Καμπουρίδης δηλώνουν ότι θα προβούν σε όλες τις απαραίτητες περαιτέρω ενέργειες που τυχόν απαιτηθούν για την προάσπιση των εννόμων συμφερόντων και της φήμης τους, τόσο εναντίον της DCI όσο και των διευθυντών αυτής.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/papoutsanis-29-ayksisi-poliseon-to-2022-to-arkadi-kai-ta-eponyma-sapounia-diloseis-CEO-M-tasopoulou/3749041/,Παπουτσάνης: 29% αύξηση πωλήσεων το 2022 – Το Αρκάδι και τα επώνυμα σαπούνια – Δηλώσεις CEO M. Τασόπουλου,2023-04-12T11:09:51+03:00,newsit.gr,"NewsIT Μεγαλες Επιχειρησεις Παπουτσανης: 29% αυξηση πωλησεων το 2022 – Το Αρκαδι και τα επωνυμα σαπουνια – Δηλωσεις CEO M. Τασοπουλου Για 7η χρονιά η Παπουτσάνης πέτυχε και το 2022 διψήφια αύξηση κύκλου εργασιών, προερχόμενη τόσο από την ανάπτυξη του όγκου όσο και την αύξηση των τιμών πώλησης, ενώ με θετικούς οιωνούς κινείται και το 2023, σύμφωνα με τον διευθύνοντα σύμβουλο Μενέλαο Τασόπουλο. Η στρατηγική του έτους στηρίζεται κατά προτεραιότητα στην ανάπτυξη επώνυμων προϊόντων, την είσοδο σε νέες κατηγορίες με κύριο όχημα το Αρκάδι, τον εμπλουτισμό της ήδη υπάρχουσας γκάμας προϊόντων καθώς και την ενίσχυση του ξενοδοχειακού τομέα και των σαπωνομαζών.  Συγκεκριμένα, το 2022 οι πωλήσεις της Παπουτσάνης αυξήθηκαν κατά 29%, Από τους τομείς που δραστηριοποιείται, το 18% των συνολικών εσόδων προέρχεται από πωλήσεις επωνύμων προϊόντων της Παπουτσάνης στην Ελλάδα και το εξωτερικό, το 19% από πωλήσεις στην ξενοδοχειακή αγορά, το 43% από παραγωγές προϊόντων για τρίτους και το 20% από βιομηχανικές πωλήσεις ειδικών σαπωνομαζών. Όσον αφορά την κερδοφορία, τα μεν κέρδη προ φόρων ανήλθαν σε 3,9 εκατ. ευρώ έναντι 6,1 εκατ. ευρώ σημειώνοντας μείωση κατά 36%, τα δε κέρδη μετά από φόρους ανήλθαν σε 3 εκατ. ευρώ έναντι 4,9 εκατ. το προηγούμενο έτος μειωμένα κατά 39%. Το 2022 ήταν χρονιά εξαιρετικών προκλήσεων με διαρκώς αυξανόμενες πιέσεις κόστους σε όλα τα επίπεδα από τις πρώτες ύλες και την ενέργεια μέχρι τα μεταφορικά, ενώ την ίδια στιγμή η αγοραστική δύναμη των καταναλωτών έβαινε μειούμενη. Σε αυτό το έντονα πληθωριστικό περιβάλλον, η διοίκηση τονίζει ότι, έπρεπε να συγκεραστεί η ανάγκη αύξησης των τιμών πώλησης προκειμένου να καλυφθούν τα παραπάνω κόστη με την παράλληλη διατήρηση της ανταγωνιστικότητας της εταιρείας και την εξασφάλιση της ανάπτυξής της, αύξησης των μεριδίων στις διάφορες αγορές που δραστηριοποιείται και βελτίωσης της κερδοφορίας της βραχυπρόθεσμα αλλά κυρίως μεσο/μακροπρόθεσμα που είναι και ο στρατηγικός στόχος. Έτσι οι πιέσεις από την πλευρά του κόστους μετακυλίθηκαν στις τιμές πώλησης σε ένα σημαντικό βαθμό και όχι στο σύνολο τους, λαμβάνοντας υπόψη καταρχήν τον στόχο διατήρησης και ανάπτυξης του όγκου πωλήσεων και την αύξηση της διείσδυσης των προϊόντων στα νοικοκυριά, παράγοντες με μονιμότερη επίδραση μακροπρόθεσμα, αλλά και τον εν μέρει προσωρινό χαρακτήρα των έντονων πληθωριστικών πιέσεων από την πλευρά του κόστους. Θετικές ενδείξεις επικρατούν για το τρέχον έτος, καθώς σύμφωνα με τον Μ. Τασόπουλο: «Οι πρώτες εντυπώσεις από την εξέλιξη των τιμών των υλών και ενέργειας κατά το πρώτο τρίμηνο είναι ενθαρρυντικές και σε συνδυασμό με την είσοδο σε νέες προϊοντικές κατηγορίες μέσω της εξαγοράς του Αρκάδι, τη διεύρυνση και επέκταση της διεθνούς παρουσίας της Παπουτσάνης, την επάνοδο του τουρισμού σε προ-πανδημικά επίπεδα και την ολοκλήρωση του τριετούς επενδυτικού πλάνου, δημιουργούνται θετικές προϋποθέσεις για το 2023».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Eurolife-FFH-se-troxia-anaptyksis-ta-eggegrammena-asfalistra-kseperasan-ta-617-3-ekat-to-2022/3748986/,"Eurolife FFH: Σε τροχιά ανάπτυξης – Τα εγγεγραμμένα ασφάλιστρα, ξεπέρασαν τα €617,3 εκατ. το 2022",2023-04-12T10:20:48+03:00,newsit.gr,"NewsIT Μεγαλες Επιχειρησεις Eurolife FFH: Σε τροχια αναπτυξης – Τα εγγεγραμμενα ασφαλιστρα, ξεπερασαν τα €617,3 εκατ. το 2022 Για τον όμιλο Eurolife FFH, μέλος της Fairfax Financial Holdings Limited, το 2022 αποτέλεσε μια χρονιά με σημαντικές οικονομικές επιδόσεις, που επιβεβαίωσαν για ακόμα μια φορά την ηγετική του θέση στην ασφαλιστική αγορά. Μέσα σε ένα περιβάλλον με σημαντικές ανακατατάξεις όσον αφορά το ασφαλιστικό τοπίο, αλλά και αστάθεια λόγω των γεωπολιτικών συγκρούσεων, της ενεργειακής κρίσης και των πληθωριστικών πιέσεων, ο όμιλος κατάφερε να διατηρήσει τη δυναμική τροχιά ανάπτυξής του. Ειδικότερα, το έτος 2022 έκλεισε με πολλές προκλήσεις για τις επιχειρήσεις που δραστηριοποιούνται στην ασφαλιστική αγορά, ωστόσο ο Όμιλος Eurolife FFH κατάφερε να ανταποκριθεί με συνέπεια στις ανάγκες των ανθρώπων που τον εμπιστεύονται.  Η συνέπεια αυτή αποτυπώνεται στα εγγεγραμμένα ασφάλιστρα, τα οποία ξεπέρασαν τα €617,3 εκατ. , ποσό αυξημένο κατά €10,5 εκατ. σε σχέση με το 2021, ενώ αύξηση ύψους 7% σημειώθηκε και στα ισοδύναμα ετησιοποιημένα ασφάλιστρα (APE). Σημαντική αύξηση σημειώθηκε και στις αποζημιώσεις του 2022 προς πελάτες και ασφαλισμένους, οι οποίες ανήλθαν σε €449 εκατ. 2 , ξεπερνώντας κατά €67 εκατ. το ποσό του 2021, αποδεικνύοντας πως ο Όμιλος βρίσκεται με συνέπεια δίπλα στους ανθρώπους που τον εμπιστεύονται.  Τα συνολικά κέρδη προ φόρων ξεπέρασαν τα €112 εκατ., ενώ τα λειτουργικά κέρδη προ φόρων του Ομίλου έφτασαν τα €75,7 εκατ. Ο Όμιλος Eurolife FFH χαρακτηρίζεται από υψηλή κεφαλαιακή επάρκεια και είναι πάντα σε θέση να ανταποκρίνεται στις υποχρεώσεις απέναντι στους ασφαλισμένους του, το οποίο επιβεβαιώνεται και από τα πολύ υψηλά ποσοστά φερεγγυότητας (solvency ratios), τα οποία ξεπέρασαν το 193% και το 144% για τις Ασφάλειες Ζωής και τις Γενικές Ασφάλειες αντίστοιχα 3. Το 2022 ήταν, επίσης, μια χρονιά κατά την οποία ο Όμιλος Eurolife FFH συνέχισε τις διαχρονικά υψηλές αποδόσεις του στα προγράμματα διαχείρισης επενδυτικών χαρτοφυλακίων. Συγκεκριμένα, εξασφάλισε αποδόσεις για τους ασφαλισμένους του ύψους 3,02% στα ατομικά προγράμματα διαχείρισης κεφαλαίου, ενώ το αντίστοιχο ποσοστό στα ομαδικά συνταξιοδοτικά προγράμματα άγγιξε το 1,60%. Παράλληλα, συνεχίστηκαν οι υψηλές επενδύσεις του Ομίλου για την ανάπτυξη και αναβάθμισή του, με έργα υποδομής που ανήλθαν στα €3,5 εκατ. Τέλος, το συνολικό ενεργητικό για το 2022 έφτασε τα €3,4 δισ. και τα ίδια κεφάλαια έφτασαν τα €552,6 εκατ. Σε υψηλά επίπεδα κινήθηκαν και τα μερίδια αγοράς (13% σε επίπεδο Group) και συγκεκριμένα 19% στις Ασφάλειες Ζωής και 3,4% στις Γενικές Ασφάλειες. Όπως ανακοινώνει ο όμιλος Eurolife FFH στόχος είναι να αποτελεί καταλύτη για θετική αλλαγή στις ζωές των ανθρώπων, για αυτό και είναι στο πλευρό τους με κάθε τρόπο – τόσο μέσα από τα προϊόντα και τη δύναμή του στην ασφαλιστική αγορά, όσο και μέσα από σημαντικές πρωτοβουλίες για τους ανθρώπους του, τους συνεργάτες του και την κοινωνία συνολικά.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Kaizen-Gaming-ta-sxedia-gia-Stoiximan-kai-Betano-kai-i-sxesi-me-antetokounmpo-kai-paidon-pentelis/3748633/,Kaizen Gaming: Τα σχέδια για Stoiximan και Betano και η σχέση με Αντετοκούνμπο και Παίδων Πεντέλης,2023-04-11T18:12:54+03:00,newsit.gr,"NewsIT Μεγαλες Επιχειρησεις Kaizen Gaming: Νεα γραφεια, σχεδια για Stoiximan και Betano και η σχεση με Αντετοκουνμπο και Παιδων Πεντελης - «Ανοιγει» 1.100 θεσεις εργασιας Σε νέα υπερσύγχρονα κι εντυπωσιακά γραφεία στο Μαρούσι μετακόμισε η εταιρία Kaizen Gaming, ένα κτίριο που πληροί τις βασικές αρχές του βιοκλιματικού σχεδιασμού κι αναμένεται να πιστοποιηθεί με το παγκόσμιο σύστημα πιστοποίησης αειφόρων κτιρίων LEED® GOLD. Πρόκειται για μία από τις πρώτες εγκαταστάσεις γραφείων στην Ελλάδα, ειδικά μελετημένη για το υβριδικό μοντέλο εργασίας. Από το νέο «στρατηγείο» της η εταιρεία χαράσσει επεκτατικά σχέδια. Αυτή την περίοδο εστιάζει στην αγορά της Νιγηρίας, όπου εισήλθε πρόσφατα, ενώ κομβικό ρόλο αποκτά ο Γιάννης Αντετοκούμπο, αποτελώντας τον brand ambassador για Betano, αρχής γενομένης από 1/1/23 και για Stoiximan από 1/1/24.  Παράλληλα, η εταιρεία εστιάζει και στο κοινωνικό έργο, δίνοντας στην παρούσα φάση προτεραιότητα στην χρηματοδότηση για την ανακαίνιση του Παίδων Πεντέλης. Για την προσφορά της στην κοινωνία, η εταιρεία έχει ιδρύσει το Kaizen Foundation, το οποίο ξεκινά το έργο του με την ανακαίνιση του 75% του Παίδων Πεντέλης, μια χορηγία της τάξης των 3,5 εκατ. ευρώ. Τα παραπάνω ανακοινώθηκαν μεταξύ άλλων, από τον CEO της Kaizen Gaming, Γιώργο Δασκαλάκη και τον αντιπρόεδρο της Stoiximan, Πάνο Κωνσταντόπουλο στο πλαίσιο ξενάγησης εκπροσώπων του Τύπου στα νέα γραφεία.  Όπως τόνισαν, το Kaizen Campus επικεντρώνεται στις συνθήκες για την προώθηση της ευεξίας και της υγείας του ανθρώπου στο κτιριακό περιβάλλον. Στην Kaizen Gaming εργάζονται σήμερα πάνω από 1.800 άνθρωποι, ενώ για φέτος, προγραμματίζονται άλλες 1.100 προσλήψεις. Αναφορικά με το Kaizen Campus, φιλοξενεί περισσότερους από 1.000 εργαζόμενους της εταιρείας στην Αθήνα.  Η Kaizen Gaming είναι ο βασικός πάροχος τεχνολογίας της Stoiximan σε Ελλάδα και Κύπρο, ενώ σε διεθνές επίπεδο, αναπτύσσει το σήμα Betano, ακολουθώντας σταθερά αναπτυξιακή πορεία, καθώς πρόσφατα επεκτάθηκε πέραν της Ευρώπης και στην αφρικανική ήπειρο, με πρώτο σταθμό την Νιγηρία. Όσον αφορά στα πλάνα επέκτασης, στόχος της εταιρείας αποτελεί η είσοδος σε 3 με 4 αγορές το χρόνο, ώστε το 2026, να διαθέτει παρουσία σε 26 χώρες. Το αναπτυξιακό πλάνο της εταιρείας αποτυπώνεται στο Kaizen 2626. Αναφορικά με την αφρικανική ήπειρο, που αποτελεί το πιο πρόσφατο βήμα στις αγορές του εξωτερικού, μετά τη Νιγηρία, σειρά έχει η Κολομβία, όπου ήδη έχει ξεκινήσει και η διαδικασία της αδειοδότησης. Επιπλέον επεκτατικά βήματα έχουν ήδη γίνει σε αγορές της Ευρώπης, της Νοτίου Αμερικής και της Αφρικής, ενώ στο πλάνο μπαίνει και η Κεντρική Αμερική. Υπενθυμίζεται, ότι το πρώτο βήμα εκτός συνόρων πραγματοποιήθηκε το 2016.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Jumbo-sta-950-ekat-eyro-oi-poliseis-kai-sta-249-ekat-eyro-ta-kerdi-to-2022-se-anodiki-troxia-kai-to-1o-trimino-2023/3748621/,Jumbo: Στα 950 εκατ. ευρώ οι πωλήσεις και στα 249 εκατ. ευρώ τα κέρδη το 2022 – Σε ανοδική τροχιά και το 1ο τρίμηνο 2023,2023-04-11T17:54:41+03:00,newsit.gr,"NewsIT Μεγαλες Επιχειρησεις Jumbo: Στα 950 εκατ. ευρω οι πωλησεις και στα 249 εκατ. ευρω τα κερδη το 2022 – Σε ανοδικη τροχια και το 1ο τριμηνο 2023 Ικανοποιητικό έτος αποδείχθηκε το 2022 για τον όμιλο Jumbo, καθώς πέτυχε καθαρά κέρδη 248,6 εκατ. ευρώ σημειώνοντας αύξηση της τάξης του 14,78% έναντι του προηγούμενου έτους και πωλήσεις 949,38 εκατ. ευρώ που αυξήθηκαν κατά 14,12% σε σχέση με το 2021. Με δεδομένο ότι οι πωλήσεις του πρώτου τριμήνου 2023 εμφανίζονται ήδη αυξημένες κατά 33%, η διοίκηση εκτιμά ότι για το 2023, το σύνολο των πωλήσεων του ομίλου θα αυξηθεί κατά 15% και η κερδοφορία θα κυμανθεί ανάμεσα στα 270 με 275 εκατ. ευρώ, αναγνωρίζοντας ωστόσο, το περίπλοκο και ασταθές πληθωριστικό περιβάλλον που επιβαρύνει την αγοραστική δύναμη των καταναλωτών. Τον Μάρτιο, οι πωλήσεις του ομίλου Jumbo κατέγραψαν αύξηση της τάξης του 22% σε σχέση με τον αντίστοιχο περσυνό μήνα.  Αναλυτικά η πορεία των πωλήσεων πρώτου τριμήνου ανά χώρα διαμορφώθηκε ως εξής: Ελλάδα: Τον Μάρτιο του 2023, οι καθαρές πωλήσεις της μητρικής εταιρείας (χωρίς να υπολογίζονται οι ενδοεταιρικές συναλλαγές), παρουσίασαν αύξηση κατά 26% περίπου. Συνολικά για το πρώτο τρίμηνο του έτους 2023, οι καθαρές πωλήσεις της μητρικής εταιρείας -χωρίς τις ενδοεταιρικές συναλλαγές- παρουσίασαν αύξηση κατά +35,5% περίπου σε σχέση με το 2022.  Κύπρος: Οι πωλήσεις των καταστημάτων κατά τον Μάρτιο του 2023 αυξήθηκαν κατά 18% περίπου, σε σχέση με τον αντίστοιχο περσινό μήνα. Συνολικά οι πωλήσεις των καταστημάτων στην Κύπρο για το πρώτο τρίμηνο του 2023 είναι αυξημένες κατά 30% περίπου, σε σχέση με το αντίστοιχο περσινό διάστημα. Βουλγαρία: Οι πωλήσεις του δικτύου κατέγραψαν αύξηση κατά 17% περίπου τον Μάριο του 2023, σε σχέση με τον αντίστοιχο περσινό μήνα. Συνολικά οι πωλήσεις στη Βουλγαρία για το πρώτο τρίμηνο του 2023 είναι αυξημένες κατά 33% περίπου, σε σχέση με το αντίστοιχο περσινό διάστημα. Ρουμανία: Οι πωλήσεις του δικτύου σημείωσαν αύξηση της τάξης του +18% περίπου τον Μάρτιο του 2023, σε σχέση με τον αντίστοιχο περσινό μήνα. Συνολικά οι πωλήσεις στη Ρουμανία για το πρώτο τρίμηνο του 2023 είναι αυξημένες κατά 29% περίπου, σε σχέση με το αντίστοιχο περσινό διάστημα.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Prodea-Investments-11-6-ayksithike-o-kyklos-ergasion-apo-misthomata-to-2022/3748459/,"Prodea Investments: 11,6% αυξήθηκε ο κύκλος εργασιών από μισθώματα το 2022",2023-04-11T14:23:04+03:00,newsit.gr,"NewsIT Μεγαλες Επιχειρησεις Prodea Investments: 11,6% αυξηθηκε ο κυκλος εργασιων απο μισθωματα το 2022 Η Prodea Investments ανακοίνωσε ότι τη χρήση 2022 ο κύκλος εργασιών του ομίλου ανήλθε σε €186,9 εκατ. έναντι €134,2 εκατ. τη χρήση 2021, σημειώνοντας αύξηση 39,3%. Στον κύκλο εργασιών της χρήσης 2022 περιλαμβάνονται έσοδα από πώληση αποθεμάτων ακινήτων ποσού €37,2 εκατ. Σύμφωνα με σχετική ανακοίνωση, ο κύκλος εργασιών του ομίλου από μισθώματα ανήλθε σε €149,7 εκατ. έναντι €134,2 εκατ. το 2021, ήτοι αύξηση 11,6%. Η αύξηση αυτή έρχεται κυρίως ως αποτέλεσμα της ωρίμανσης των έργων ανάπτυξης, των νέων επενδύσεων σε ακίνητα εισοδήματος και των νέων εκμισθώσεων στο πλαίσιο της επενδυτικής στρατηγικής που υλοποιεί η εταιρεία, με στόχο τη βελτιστοποίηση τόσο της σύνθεσης του επενδυτικού χαρτοφυλακίου όσο και των ποιοτικών χαρακτηριστικών των ακινήτων με βασικό πυλώνα ανάπτυξης τις αρχές της αειφορίας.  Τα λειτουργικά κέρδη, μη λαμβάνοντας υπ’ όψιν την αναπροσαρμογή της αξίας των ακινήτων καθώς και μη επαναλαμβανόμενα κονδύλια, ανήλθαν το 2022 σε €105,1 εκατ. έναντι κερδών €97,9 εκατ. το 2021. Τα κέρδη προ τόκων, φόρων και αποσβέσεων, αναπροσαρμογής αξίας των ακινήτων και λοιπών μη επαναλαμβανόμενων κονδυλίων (adjusted EBITDA) ανήλθαν σε €108,5 εκατ. το 2022 έναντι €101,7 εκατ. το 2021 και τα κεφάλαια από λειτουργικές δραστηριότητες (Funds from Operations – FFO) ανήλθαν σε €56,8 εκατ. το 2022 έναντι €61,0 εκατ. το 2021.   H εύλογη αξία των ακινήτων υπό διαχείριση ανήλθε σε €2.809,1 εκατ. έναντι €2.455,4 εκατ. την 31η Δεκεμβρίου 2021 (αύξηση 14,4%). Η εσωτερική αξία (NAV) του ομίλου την 31η Δεκεμβρίου 2022 ανήλθε σε €1.475,2 εκατ. ή €5,77 ανά μετοχή έναντι €1.396,3 εκατ. και €5,47 ανά μετοχή αντίστοιχα την 31η Δεκεμβρίου 2021. Αναφορικά με τις πρόσφατες γεωπολιτικές εξελίξεις, η διοίκηση παρακολουθεί στενά και αξιολογεί την κατάσταση προκειμένου να λάβει τα απαραίτητα μέτρα και να αναπροσαρμόσει τα επιχειρηματικά της σχέδια (αν αυτό απαιτηθεί) με στόχο τη διασφάλιση της επιχειρηματικής συνέχειας και τον περιορισμό τυχόν αρνητικών επιπτώσεων. Ο διευθύνων σύμβουλος της εταιρείας, κ. Αριστοτέλης Καρυτινός δήλωσε: «Ακόμα και στην παρούσα δύσκολη διεθνή συγκυρία, τα αποτελέσματα του ομίλου μας ήταν θετικά και αξίζει να σημειωθεί ότι το ενεργητικό μας, για πρώτη φορά, ξεπέρασε τα €3 δισ.».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Philosofish-esoda-120-ekat-eyro-ki-ependyseis-17-ekat-eyro-to-2023-ta-psaria-fthiotidas-taksideyoun-stis-agores-tou-kosmou/3747401/,Philosofish: Έσοδα 120 εκατ. ευρώ κι επενδύσεις 17 εκατ. ευρώ το 2023 – Τα ψάρια Φθιώτιδας ταξιδεύουν στις αγορές του κόσμου,2023-04-10T11:14:13+03:00,newsit.gr,"NewsIT Μεγαλες Επιχειρησεις Philosofish: Εσοδα 120 εκατ. ευρω κι επενδυσεις 17 εκατ. ευρω το 2023 – Τα ψαρια Φθιωτιδας ταξιδευουν στις αγορες του κοσμου Νέες επενδύσεις της τάξης των 17 εκατ. ευρώ που θα ολοκληρωθούν μέχρι το τέλος του 2023, υλοποιεί η εταιρεία Philosofish που ιδρύθηκε το 1986 κι από το 2014 συνεχίζει τη δραστηριότητά της με την είσοδο του επενδυτικού fund Diorasis. Αποτελώντας το δεύτερο μεγαλύτερο παραγωγό υδατοκαλλιέργειας μεσογειακού ψαριού, μεταξύ των χωρών της Ευρωπαϊκής Ένωσης και τον πέμπτο μεγαλύτερο στον κόσμο, η εταιρεία Philosofish καλλιεργεί λαβράκι, τσιπούρα, φαγκρί και κρανιό, τα οποία διανέμονται στην εγχώρια αγορά και κατά 90% στο εξωτερικό, εξάγοντας σε περισσότερες από 26 χώρες παγκοσμίως.  Μιλώντας σε εκπροσώπους του Τύπου στο πλαίσιο ξενάγησης στον ιχθυογεννητικό σταθμό που διαθέτει η εταιρεία στις Τάπιες, Φθιώτιδας, ο Νίκος Λυμπέρης διευθύνων σύμβουλος της Philosofish διευκρίνισε ότι το επενδυτικό πλάνο εστιάζει σε ιχθυογενετικές μονάδες, σταθμούς, συσκευαστήρια, μηχανήματα, τεχνολογία, νέα σκάφη συλλογής ψαριών, πιστοποίηση και εκσυγχρονισμό.   Σημαντική επενδυτική κίνηση αποτέλεσε η εξαγορά της εταιρείας μεταποίησης και συσκευασίας καπνιστού σολομού Aurora Salmon, όπου γίνεται η απεντέρωση και φιλετοποίηση ψαριών, που στη συνέχεια διανέμονται στην αγορά. Η παραγωγή της Philisofish ανέρχεται σε περίπου 20.000 τόνους ετησίως και τα έσοδά της ξεπερνούν τα 100 εκατομμύρια ευρώ, ενώ σύμφωνα με τον κ. Λυμπέρη το τρέχον έτος οι πωλήσεις θα ξεπεράσουν τα 120 εκατ. ευρώ.  Αναφορικά με το προφίλ της Philosofish, αποτελεί μια πολυπολιτισμική εταιρεία με πάνω από 550 υπαλλήλους, που προέρχονται από τις σημαντικότερες ευρωπαϊκές αγορές μεταξύ των οποίων η Ελλάδα, η Ιταλία και η Ισπανία. Τα φρέσκα ψάρια της εταιρείας, εκτρέφονται σε ιδανικές συνθήκες, συσκευάζονται εντός της ημέρας και διακινούνται στην εγχώρια αγορά σε σούπερ μάρκετ, με μεγαλύτερο πελάτη τον Σκλαβενίτη, και σε άλλα σημεία πώλησης σε Ελλάδα κι εξωτερικό.  Οι μονάδες της Philosofish αποτελούνται από 4 εκκολαπτήρια και 27 φάρμες στην Βόρεια Εύβοια, τον Μαλιακό, την Λάρυμνα και την Ρόδο. Αγκυροβολημένες σε βαθιά νερά με υψηλά επίπεδα οξυγόνου, εξασφαλίζουν την υγεία και την ευημερία των ψαριών σε ιδανικά περιβάλλοντα καλλιέργειας.  Στα πάγια της εταιρείας περιλαμβάνονται ακόμη: 4 Εκκολαπτήρια, 27 Φάρμες, 1 Κέντρο R&D, 1 Σταθμός μεταποίησης, 1 Σταθμός διαλογής, ενώ διαθέτει παρουσία σε όλα τα logistics hubs στην Ελλάδα. Όπως τόνισε η διοίκηση, στόχος της Philosofish είναι να φέρνει τα πιο φρέσκα, βιώσιμα, καλλιεργούμενα σε παρθένα νερά ψάρια σε κάθε τραπέζι, με σεβασμό προς τη φύση και το θαλάσσιο οικοσύστημα.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Premia-Properties-simantikes-ependyseis-se-foititiki-estia-mpoutari-ioli-Athens-Heart-kai-diplasiasmos-leitourgikis-kerdoforias/3745969/,"Premia Properties: Σημαντικές επενδύσεις σε φοιτητική εστία, Μπουτάρη, Ιόλη, Athens Heart και διπλασιασμός λειτουργικής κερδοφορίας",2023-04-07T21:11:04+03:00,newsit.gr,"NewsIT Μεγαλες Επιχειρησεις Premia Properties: Σημαντικες επενδυσεις σε φοιτητικη εστια, Μπουταρη, Ιολη, Athens Heart και διπλασιασμος λειτουργικης κερδοφοριας Αύξηση εσόδων κατά 58% με τα ενοποιημένα κέρδη μετά φόρων να διαμορφώνονται σε 15,9 εκατ. ευρώ πέτυχε η Premia Properties, το 2022, έτος που συνεχίστηκαν οι επενδύσεις με εξέχουσες την απόκτηση τριών φοιτητικών εστιών, των εγκαταστάσεων των Εκπαιδευτηρίων Δούκα, βιομηχανικού ακινήτου στο Κρυονέρι, καθώς και είσοδο σε νέους κλάδους με την απόκτηση των ακινήτων της Μπουτάρης και του Athens Heart. To πρώτο τρίμηνο του 2023 η Premia Properties συνέχισε την υλοποίηση του πλάνου επενδύσεών της, ολοκληρώνοντας την απόκτηση μιας ακόμη φοιτητικής εστίας στην Ξάνθη και των εγκαταστάσεων του Φυσικού Μεταλλικού Νερού ΙΟΛΗ, ενώ παράλληλα υπεγράφη δεσμευτική συμφωνία για το Project Skyline.  Σύμφωνα με όσα δημοσίευσε, ολοκλήρωσε την προσθήκη συνολικά 23 νέων ακινήτων, εμφανίζοντας κατά την 31/12/22 50 ακίνητα υπό διαχείριση με τη συνολική αξία των επενδύσεων να διαμορφώνεται σε 272,6 εκατ. ευρώ, αυξημένη κατά 37% σε σχέση με το 2021. Επιπλέον, η Premia Properties διαθέτει υψηλά συνολικά ταμειακά διαθέσιμα ύψους 47,8 εκατ. ευρώ κι εμφανίζει υγιή χρηματοοικονομική διάρθρωση με την καθαρή θέση του oμίλου να διαμορφώνεται σε 141,3 εκατ. ευρώ και τον καθαρό δανεισμό σε 128,9 εκατ. ευρώ. Η ισχυρή πιστοληπτική ικανότητα της εταιρείας επιβεβαιώθηκε από την ICAP CRIF Α.Ε. η οποία τον Οκτώβριο 2022, στο πλαίσιο της ετήσιας αναθεώρησης, διατήρησε τη διαβάθμιση στην κλίμακα A.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/oikonomia/synenteykseis/oi-agnostes-ptyxes-tis-Coca-Cola-Hellas-synenteyksi-me-to-geniko-dieythynti-st-mourelato/3745311/,Οι άγνωστες πτυχές της Coca-Cola Hellas – Συνέντευξη με το γενικό διευθυντή Στ. Μουρελάτο,2023-04-07T09:15:26+03:00,newsit.gr,"NewsIT Οικονομια Συνεντευξεις Οι αγνωστες πτυχες της Coca-Cola Hellas – Συνεντευξη με το γενικο διευθυντη Στ. Μουρελατο Ο Σταύρος Μουρελάτος γενικός διευθυντής της The Coca-Cola Company για Ελλάδα, Κύπρο και Μάλτα, μιλά στη Μαίρη Παπακωνσταντίνου και το newsit.gr για τα σχέδια της επόμενης μέρας. Αναφέρεται μεταξύ άλλων στις νέες καταναλωτικές τάσεις για προϊόντα με λιγότερη ή μηδενική ζάχαρη, την ανάγκη για επενδύσεις με όρους βιώσιμης ανάπτυξης και τον εξέχοντα ρόλο που διαδραματίζει η ελληνική αγορά στην παγκόσμια στρατηγική του ομίλου.  Στο πλαίσιο αυτό αναλύει, τους πυλώνες ανάπτυξης της Coca-Cola Hellas, ενώ με αίσθημα υπερηφάνειας τονίζει, ότι πρωτοβουλίες που αφορούν τον εμπορικό τομέα και το περιβάλλον και οι οποίες ξεκίνησαν από την Ελλάδα θεωρούνται παγκοσμίως, βέλτιστες πρακτικές για όλο τον κόσμο. Ο κ. Μουρελάτος, εξηγεί επίσης τους λόγους, που η Coca-Cola παγκοσμίως έχει μετατραπεί σε total beverages company, τονίζει το ρόλο της 3Ε κι αποκαλύπτει άγνωστες πτυχές της Coca-Cola Hellas, αλλά και τους πυλώνες ανάπτυξης της εταιρείας. Ακολουθεί ολόκληρη η συνέντευξη:   ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/o-oikos-Fitch-anavathmise-tin-Mytilineos-se-BB/3745450/,Ο οίκος Fitch αναβάθμισε την Mytilineos σε BB+,2023-04-07T09:10:54+03:00,newsit.gr,"NewsIT Μεγαλες Επιχειρησεις Ο οικος Fitch αναβαθμισε την Mytilineos σε BB+ Ο οίκος αξιολόγησης Fitch αναβάθμισε την Mytilineos σε ΒΒ+ από ΒΒ, με σταθερές προοπτικές, και προβλέπει περαιτέρω βελτίωση της λειτουργικής κερδοφορίας (άνω των 900 εκατ. το 2023) τα επόμενα χρόνια. Η αξιολόγηση του Fitch στέκεται κυρίως στην ανάπτυξη της Mytilineos στους τομείς ηλεκτρικής ενέργειας, φυσικού αερίου και ανανεώσιμων πηγών (και στον κλάδο των κατασκευών έργων ΑΠΕ), το διαφοροποιημένο επιχειρηματικό προφίλ και την ισχυρή της θέση στην εγχώρια αγορά ενέργειας.  Σημειώνεται ότι την προσεχή Δευτέρα θα συνεδριάσει έκτακτη γενική συνέλευση των μετόχων της Mytilineos για να εγκρίνει την αύξηση του ανώτατου ορίου τιμής αγοράς ιδίων μετοχών από 25 σε 40 ευρώ, καθώς και έγκριση της νέας εταιρικής διάρθρωσης που έχει ανακοινωθεί. O Fitch επισημαίνει συγκεκριμένα 9 λόγους που οδηγούν στη βελτίωση της θέσης της εταιρείας  1.Τα καλύτερα από τα αναμενόμενα αποτελέσματα το 2022 οπότε η εταιρεία, κατά τη διάρκεια της ενεργειακής κρίσης, αξιοποίησε την ισχυρή της θέση στις αγορές ηλεκτρικής ενέργειας και φυσικού αερίου . 2.Η ανάπτυξη στον τομέα της παραγωγής ενέργειας με την έναρξη εμπορικής λειτουργίας της νέας μονάδας φυσικού αερίου ισχύος 826 μεγαβάτ που αναμένεται κατά το δεύτερο τρίμηνο του 2023 και θα οδηγήσει (μαζί με την ανάπτυξη στις ΑΠΕ) σε αύξηση του μεριδίου στην εγχώρια παραγωγή ενέργειας σε 20 % από 10,7 % σήμερα. 3.Το αυξημένο επενδυτικό πρόγραμμα που χρηματοδοτείται από υγιή ρευστότητα. 4.Η επίτευξη υψηλής λειτουργικής κερδοφορίας (EBITDA), η οποία εκτιμάται ότι θα υπερβεί τα 900 εκατ. εφέτος. Σημειώνεται ότι σύμφωνα με τα δημοσιευμένα αποτελέσματα το EBITDA διαμορφώθηκε το 2022 σε 823 εκατ. έναντι 359 εκατ. το 2021. 5.Η συνέχιση του προγράμματος κατασκευής και πώλησης μονάδων ΑΠΕ με τη μέθοδο BOT. 6.Η βελτίωση των περιθωρίων στον τομέα των κατασκευών. 7.Η επέκταση στον κλάδο των παραχωρήσεων που θα απαιτήσει κεφάλαια στην αρχή αλλά θα εξασφαλίσει στη συνέχει σταθερό εισόδημα για την εταιρεία με την ολοκλήρωση των κατασκευών. 8.Η ανθεκτική συμπεριφορά της μεταλλουργίας η οποία υποστηρίζεται από τις συμφωνίες αντιστάθμισης (hedging) σε ευνοικές τιμές που έχει η εταιρεία για το 2023. 9.Η χαμηλού κόστους μονάδα αλουμινίου η οποία δραστηριοποιείται σε όλη την αλυσίδα αξίας. Η Fitch αναμένει πως η Mytilineos θα παραμείνει ανταγωνιστική ως προς το κόστος, υποστηριζόμενη από τη νέα της πρωτοβουλία να καλύψει πλήρως τις ανάγκες της σε ηλεκτρική ενέργεια από ιδιόκτητες ΑΠΕ και άλλες πηγές ως το 2025. Στην έκθεση επισημαίνεται τέλος ότι οι επιδόσεις της Mytilineos αξιολογήθηκαν συγκριτικά με τον ανταγωνισμό και προέκυψε ότι στη μεταλλουργία τοποθετείται διεθνώς στο 25 % των μονάδων με το χαμηλότερο κόσμος, στην ενέργεια είναι ο δεύτερος μεγαλύτερος παραγωγός στην Ελλάδα, με ανταγωνιστικές μονάδες υψηλής απόδοσης, ενώ στον τομέα της ανάπτυξης ανανεώσιμων πηγών επισημαίνεται ως θετικό στοιχείο η δραστηριοποίηση σε αναπτυσσόμενες αγορές.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/al-eksarxou-oi-logoi-pou-i-Intrakat-apektise-tin-aktor-kai-i-stratigiki-tis-epomenis-meras/3745404/,Αλ. Εξάρχου: Οι λόγοι που η Intrakat απέκτησε την Άκτωρ και η στρατηγική της επόμενης μέρας,2023-04-07T07:41:35+03:00,newsit.gr,"NewsIT Μεγαλες Επιχειρησεις Αλ. Εξαρχου: Οι λογοι που η Intrakat απεκτησε την Ακτωρ και η στρατηγικη της επομενης μερας Ορόσημο για το μέλλον των κατασκευών αποτελεί το χρυσό deal που υπέγραψε η Intrakat με την Ελλάκτωρ, για την απόκτηση της Άκτωρ, κατασκευαστικό βραχίονα του ομίλου, μία εξαγορά που εμμέσως είχε προαναγγείλει στους μετόχους της εταιρείας ο διευθύνων σύμβουλος της Intrakat Αλέξανδρος Εξάρχου, κατά τη διάρκεια έκτακτης γενικής συνέλευσης, όπου είχε εγκριθεί η αύξηση μετοχικού κεφαλαίου κατά 100 εκατ. ευρώ. Η αύξηση μετοχικού κεφαλαίου ολοκληρώθηκε με επιτυχία, συγκεντρώνοντας τελικά το ποσό των 117 εκατ. ευρώ. «Η αύξηση μετοχικού κεφαλαίου ήταν επιτυχής κι αυτό μας διασφαλίζει, ότι δεν θα υπάρξει ανάγκη να προχωρήσουμε σε νέα αύξηση μετοχικού κεφαλαίου» δήλωσε ο κ. Εξάρχου σε εκπροσώπους του Τύπου, μετά την ανακοίνωση της εξαγοράς της Άκτωρ, απαντώντας σε ερώτηση δημοσιογράφων για την ανάγκη ενίσχυσης της ρευστότητας μέσω της Κεφαλαιαγοράς, ενώ ο ίδιος τόνισε ότι η Intrakat θα έχει θετικές ταμειακές ροές για τα επόμενα χρόνια.  Αναφερόμενος στην εξαγορά της Άκτωρ ο κ. Εξάρχου τη χαρακτήρισε μεγάλη ευκαιρία. Εκτός από την τεχνογνωσία, διαθέτει ένα ισχυρό χαρτοφυλάκιο έργων, καθώς στην προίκα της περιλαμβάνεται ανεκτέλεστο υπόλοιπο συμβάσεων ύψους 2,7 δισ. ευρώ.  Ερωτηθείς για τη στρατηγική που θα ακολουθήσουν οι δύο εταιρείες, μετά την ολοκλήρωση της εξαγοράς, ο επικεφαλής της Intrakat τόνισε ότι η κάθε μία απ’ αυτές θα χαράξει αυτόνομη πορεία, τουλάχιστον μέχρι να εγκριθεί η συγχώνευση από την Επιτροπή Ανταγωνισμού, η οποία αναμένεται να ολοκληρωθεί σε τρεις μήνες περίπου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/ellaktor-isxyra-megethi-kerdoforias-to-2022-sta-2-9-dis-eyro-to-anektelesto-ypoloipo-ti-dilonei-o-CEO-eyth-mpouloutas/3745309/,"Ελλάκτωρ: Ισχυρά μεγέθη κερδοφορίας το 2022 – Στα 2,9 δισ. ευρώ το ανεκτέλεστο υπόλοιπο – Τι δηλώνει ο CEO Ευθ. Μπουλούτας",2023-04-06T23:35:05+03:00,newsit.gr,"NewsIT Μεγαλες Επιχειρησεις Ελλακτωρ: Ισχυρα μεγεθη κερδοφοριας το 2022 – Στα 2,9 δισ. ευρω το ανεκτελεστο υπολοιπο – Τι δηλωνει ο CEO Ευθ. Μπουλουτας Αντιστροφή της αρνητικής πορείας των προηγούμενων ετών κι επιστροφή στην ανάπτυξη, με είσοδο σε νέο κύκλο αυξημένης κερδοφορίας πέτυχε το 2022 ο όμιλος Ελλάκτωρ. Το προηγούμενο έτος, ο κύκλος εργασιών διαμορφώθηκε σε €1,04 δισ. και τα καθαρά μετά από φόρους κέρδη στα €518,6 εκατ., έναντι ζημιών €58,4 εκατ., ενώ τα προ φόρων, τόκων και αποσβέσεων (EBITDA) κέρδη διαμορφώθηκαν στα €239,2 εκατ., έναντι €164,9 εκατ. το 2021, καταγράφοντας αύξηση της τάξης του 45%. Το ανεκτέλεστο υπόλοιπο ανέρχεται στα 2,9 δισ. ευρώ.  Όπως ανακοινώνει η διοίκηση, η Bιώσιμη Aνάπτυξη, έχει πρωταγωνιστικό ρόλο στον επιχειρησιακό σχεδιασμό των δραστηριοτήτων του ομίλου, ακολουθώντας βέλτιστες διεθνείς πρακτικές και αναγνωρισμένα πρότυπα, ώστε να διασφαλίζεται η ενσωμάτωση των παραγόντων που σχετίζονται με το Περιβάλλον, την Κοινωνία και την Εταιρική Διακυβέρνηση (ESG) στην επιχειρηματική δραστηριότητα του Ομίλου. Σχολιάζοντας τα οικονομικά αποτελέσματα της χρήσης 2022, ο διευθύνων σύμβουλος της Ελλάκτωρ, Ευθύμιος Μπουλούτας ανέφερε: «Το 2022 αποτέλεσε ένα κομβικό ορόσημο για τον όμιλο Ελλάκτωρ. Με την στρατηγική εξυγίανσης της κεφαλαιακής δομής και επιτυχούς αναδιάρθρωσης που ακολουθήσαμε τα τελευταία δυο χρόνια πετύχαμε την αντιστροφή της αρνητικής πορείας των προηγουμένων ετών, με επιστροφή στην ανάπτυξη των εργασιών κατά 17% την διετία, και την είσοδο σε νέο κύκλο σημαντικά αυξημένης κερδοφορίας όπως αποτυπώνεται στα καθαρά κέρδη του 2022, ύψους €519 εκ. Από υπερδανεισμένη επιχείρηση του παρελθόντος κατορθώσαμε να αποπληρώσουμε το σύνολο του εταιρικού δανεισμού και να είμαστε από τις ελάχιστες επιχειρήσεις στην Ελλάδα με καθαρά ταμειακά διαθέσιμα €182 εκ.. Σαν αποτέλεσμα της, σημαντικά αυξημένης, κερδοφορίας μας, τα ίδια κεφάλαια του Ομίλου διαμορφώνονται στο τέλος του 2022 σε €913 εκ., καθιστώντας μας, μια από τις πιο υγιείς επιχειρήσεις στο κλάδο των υποδομών της Ελλάδας.  Το 2022, ολοκληρώθηκε η απόσχιση του κλάδου ΑΠΕ με σύσταση της ΑΝΕΜΟΣ RES HOLDINGS AE, θυγατρικής της MORE κατά 75%, και στην οποία η ΕΛΛΑΚΤΩΡ συμμετέχει με ποσοστό 25%, με τίμημα για την εν λόγω μεταβίβαση που ανήλθε σε €671,5 εκατ.. Η συναλλαγή αυτή, όπως και η πλήρης εξαγορά του Διεθνούς Ομολόγου (ονομαστικής αξίας €670 εκατ.), δύο έτη νωρίτερα από τη λήξη του έχει θωρακίσει κεφαλαιακά τον Όμιλο, επιτρέποντας την απρόσκοπτη υλοποίηση των επενδύσεων σε όλους τους κλάδους δραστηριότητάς του». «Σε ότι αφορά στην Κατασκευή, κεφαλαιοποιώντας μια επιτυχημένη στρατηγική αναδιάρθρωσης, ο κλάδος επανήλθε σε ανοδική πορεία, με ιδιαίτερα θετικές προοπτικές σε όρους ανάπτυξης και λειτουργικής κερδοφορίας. Η ανταγωνιστική ανάκαμψη του κλάδου σε μόλις δύο χρόνια αποτυπώνεται τόσο στο ανεκτέλεστό του, ύψους €2,9 δισ. (αύξηση πάνω από 60% σε σχέση με το 2020) και την αύξηση των εσόδων του κατά 20%, όσο και στην αύξηση της οικονομικής αξίας του, ως αυτή αποτυπώθηκε στην πρόσφατη συναλλαγή πώλησής του στην INTRAKAT. Ο Όμιλος ΕΛΛΑΚΤΩΡ έχει εισέλθει πλέον, σε μία βιώσιμη αναπτυξιακή πορεία. Στηριζόμενος στο νέο του επιχειρηματικό μοντέλο θα συνεχίζει να ισχυροποιεί τη θέση του στον ευρύτερο κλάδο των υποδομών στην Ελλάδα, με γνώμονα τη δημιουργία μιας σταθερής και μακροχρόνιας αξίας για τους μετόχους, τους εργαζομένους καθώς και την Ελληνική οικονομία και κοινωνία. Είμαστε έτοιμοι για την επόμενη ημέρα».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/olympiaki-zythopoiia-anoigei-to-dromo-gia-tin-paragogi-mpyras-me-tin-aksiopoiisi-tis-iliakis-energeias-synergasia-me-Absolicon/3745306/,Ολυμπιακή Ζυθοποιία: Ανοίγει το δρόμο για την παραγωγή μπύρας με την αξιοποίηση της ηλιακής ενέργειας – Συνεργασία με Absolicon,2023-04-06T23:31:41+03:00,newsit.gr,"NewsIT Μεγαλες Επιχειρησεις Ολυμπιακη Ζυθοποιια: Ανοιγει το δρομο για την παραγωγη μπυρας με την αξιοποιηση της ηλιακης ενεργειας – Συνεργασια με Absolicon Στο πλαίσιο της ESG στρατηγικής της με βασικό μήνυμα «Together Towards Zero and Beyond» και με στόχο την εκμηδένιση του περιβαλλοντικού της αποτυπώματος, η Ολυμπιακή Ζυθοποιία ολοκληρώνει την υποδομή για την υλοποίηση του πιλοτικού προγράμματος αξιοποίησης της ηλιακής ενέργειας, για την κάλυψη ενεργειακών της αναγκών στο εργοστάσιο της Σίνδου, σε συνεργασία με την σουηδική εταιρεία Absolicon. Πώς λειτουργεί  Μέσω της εγκατάστασης ενός συστήματος ηλιακών συλλεκτών στις εγκαταστάσεις της εταιρείας, το πρόγραμμα αξιοποιεί την ηλιακή ενέργεια, τροφοδοτώντας με θερμική ενέργεια το ζυθοποιείο για την κάλυψη αναγκών που αφορούν στην παραγωγική διαδικασία. Οι ηλιακοί συλλέκτες της Absolicon έχουν σχεδιαστεί έτσι, ώστε να «ακολουθούν» τον ήλιο, αξιοποιώντας την ηλιακή ενέργεια για εφαρμογές θερμότητας και ατμού σε βιομηχανικές διεργασίες, όπως για παράδειγμα στη διαδικασία παστερίωσης μπύρας. Το σύστημα ηλιακών συλλεκτών, με συνολική έκταση 1.900 τ.μ., θα καλύπτει το 2,2% των ετήσιων αναγκών σε θερμική ενέργεια της παραγωγικής μονάδας της Ολυμπιακής Ζυθοποιίας στη Σίνδο Θεσσαλονίκης, ενώ κατά τους πιο ηλιόλουστους καλοκαιρινούς μήνες, το ποσοστό αυτό θα ανέρχεται στο 5%. Η συγκεκριμένη πρωτοβουλία αποτελεί μια ενδιαφέρουσα και καινοτόμα πρακτική και για τον κλάδο της ζυθοποιίας , με στόχο τη σταδιακή απαλλαγή από τα συμβατικά ορυκτά καύσιμα, αξιοποιώντας ολοένα και περισσότερες μορφές ανανεώσιμων πηγών ενέργειας.  Το εν λόγω πρόγραμμα αποτελεί ένα σημαντικό βήμα προς την επίτευξη ενός από τους βασικότερους στόχους βιώσιμης ανάπτυξης που έχει θέσει η Ολυμπιακή Ζυθοποιία και ο όμιλος Carlsberg, που αφορά στην επίτευξη μηδενικών εκπομπών διοξειδίου του άνθρακα κατά την παραγωγική διαδικασία, έως το 2030. Έτσι, η εταιρεία συνεχίζει να επενδύει στον συνεχή εκσυγχρονισμό των εγκαταστάσεων, του τεχνολογικού εξοπλισμού και των διαδικασιών σε όλο το φάσμα λειτουργίας της, υιοθετώντας και επεκτείνοντας παράλληλα τη χρήση «πράσινων» πρακτικών για τη βελτιστοποίηση της κατανάλωσης ενέργειας και την περαιτέρω αξιοποίηση ανανεώσιμων πηγών ενέργειας, όπως είναι η ηλιακή. Ο Dejan Beko, Managing Director της Ολυμπιακής Ζυθοποιίας, δήλωσε σχετικά: «Υπάρχει αισιοδοξία ως προς τις προοπτικές της συγκεκριμένης τεχνολογίας, για την απαλλαγή εκπομπών διοξειδίου του άνθρακα στα ζυθοποιεία μας, τόσο στη χώρα μας όσο και παγκοσμίως. Ιδίως σε μια ηλιόλουστη χώρα, όπως η Ελλάδα, θα πρέπει να διερευνώνται και να υλοποιούνται τέτοιου είδους πρακτικές, με στόχο τη μέγιστη αξιοποίηση των ανανεώσιμων πηγών ενέργειας». Η Κατερίνα Τσίντσιφα, Integrated Supply Chain Director της Ολυμπιακής Ζυθοποιίας, με αφορμή την έναρξη του προγράμματος, σημείωσε: «Είμαστε ιδιαίτερα ικανοποιημένοι με τη δυνατότητα που μας παρέχει αυτή η νέα τεχνολογία, να υποστηρίξουμε ενεργά την σταδιακή μείωση των εκπομπών διοξειδίου του άνθρακα στον κλάδο της ζυθοποιίας. Η συνεργασία μας με την Absolicon αποτελεί ένα ακόμη βήμα προς αυτή την κατεύθυνση, καθώς η παραγωγή θερμικής ενέργειας μας φέρνει πιο κοντά στην επίτευξη του στόχου μας, ως προς το ενεργειακό αποτύπωμα των μονάδων παραγωγής της εταιρείας μας τα επόμενα χρόνια». Ο Joakim Byström, Διευθύνων Σύμβουλος της Absolicon Solar Collector AB, ανέφερε σχετικά: «Είναι γεγονός, πως οι ζυθοποιίες σχεδιάζουν να απαλλαγούν από τη χρήση συμβατικών ορυκτών καυσίμων κατά τη διαδικασία παραγωγής.. Παράλληλα, αρκετές πρόσφατες έρευνες επιβεβαιώνουν ότι σε περιοχές με μεγάλη ηλιοφάνεια, οι ηλιακοί θερμικοί συλλέκτες είναι ο καλύτερος τρόπος για την παραγωγή ανανεώσιμης θερμότητας και ατμού. Σε συνεργασία με τον όμιλο Carlsberg και την Ολυμπιακή Ζυθοποιία, συνεχίζουμε το κοινό μας ταξίδι προς το ΜΗΔΕΝΙΚΟ Αποτύπωμα Άνθρακα, μέσω του πιλοτικού προγράμματος στις εγκαταστάσεις της Ολυμπιακής Ζυθοποιίας στη Σίνδο, αποδεικνύοντας έμπρακτα ότι ο κλάδος της ζυθοποιίας μπορεί να απαλλαγεί από το διοξείδιο του άνθρακα, χρησιμοποιώντας την ηλιακή θερμότητα, που αποτελεί μια επεκτάσιμη, εύκολη στην ενσωμάτωση και ασφαλή πηγή ενέργειας».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Douleutaras-LATSCO-Family-Office-kai-apostolos-apostolakis-ependyoun-stin-elliniki-start-up-ta-ependytika-sxedia/3745065/,Douleutaras: LATSCO Family Office και Απόστολος Αποστολάκης επενδύουν στην ελληνική start up – Τα επενδυτικά σχέδια,2023-04-06T18:11:08+03:00,newsit.gr,"NewsIT Μεγαλες Επιχειρησεις Douleutaras: LATSCO Family Office και Αποστολος Αποστολακης επενδυουν στην ελληνικη start up – Τα επενδυτικα σχεδια Το ποσό των €5.000.000 μέσω αύξησης μετοχικού κεφαλαίου, το μεγαλύτερο από τη μέρα της ίδρυσής της, εξασφάλισε η ελληνική startup παροχής οικιακών υπηρεσιών Douleutaras στον νέο γύρο χρηματοδότησής της. Βασικοί επενδυτές είναι το LATSCO Family Office, συμφερόντων της Μαριάννας Λάτση και ο Απόστολος Αποστολάκης, ιδρυτής και partner του επενδυτικού οργανισμού VentureFriends. Από πλευράς Latsco Family Office, sponsor της επένδυσης θα είναι ο Φίλιππος Κούρκουλος Λάτσης που έχει αναλάβει τελευταία σημαντικές ανάλογες επενδυτικές πρωτοβουλίες στην Ελλάδα και το εξωτερικό. Στον νέο χρηματοδοτικό γύρο της ελληνικής startup συμμετέχει επίσης και ένα ισχυρό γκρούπ επιχειρηματιών-επενδυτών, όπως ο Lars Rasmussen (συνιδρυτής Google Maps), Αιμίλιος Χαλαμανδάρης και Πύρρος Τσιάκουλης (συνιδρυτές Innoetics), Θάνος Παπαγγελής (ιδρυτής Epignosis), Ιωάννης Μαρτίνος (ιδρυτής Signal Group) και Δημήτρης Γεωργακόπουλος (ιδρυτής Buildium). Με την επιτυχημένη ολοκλήρωση του νέου κύκλου χρηματοδότησης, ο Douleutaras διασφαλίζει και επιταχύνει το στρατηγικό πλάνο ανάπτυξης του για τα επόμενα χρόνια.  Η χρηματοδότηση που εξασφάλισε ο Douleutaras θα συμβάλλει ουσιαστικά στην περαιτέρω ανάπτυξη της εταιρείας στις χώρες που ήδη δραστηριοποιείται πέρα από την Ελλάδα και την Κύπρο, και συγκεκριμένα στην Ιρλανδία και την Πορτογαλία, με την επωνυμία YourPro & YourHero αντίστοιχα. Η εταιρεία επιδιώκει να κατακτήσει ηγετική θέση σε αυτές τις δύο χώρες μέχρι τέλος του έτους. Η νέα χρηματοδότηση θα υποστηρίξει, επίσης, την περαιτέρω επέκταση των υπηρεσιών της μέχρι το τέλος του 2023 και σε άλλες μεγαλύτερες ευρωπαϊκές χώρες, καθώς στόχος είναι να χτιστεί ένα διεθνές brand και σταδιακά να κατακτήσει την κορυφή στη συγκεκριμένη κατηγορία υπηρεσιών. Παράλληλα, η ελληνική startup θα επενδύσει στην ανάπτυξη νέων τεχνολογικών λειτουργιών που θα συμβάλλουν στην περαιτέρω εξέλιξη και ανάπτυξη των επαγγελματιών συνεργατών της έτσι ώστε με τη σειρά τους να προσφέρουν μία ακόμα καλύτερη ποιότητα έργου στους καταναλωτές.  Συγκεκριμένα, οι επαγγελματίες-συνεργάτες της πλατφόρμας, εξοπλισμένοι με ακόμα περισσότερα τεχνολογικά εργαλεία, θα είναι σε θέση να βελτιώσουν την αποδοτικότητά τους μέχρι και 200% σε σχέση με αντίστοιχους επαγγελματίες εκτός πλατφόρμας, αυξάνοντας ακόμα περισσότερο την απόσταση ανάμεσα στην παραδοσιακή σύσταση από στόμα σε στόμα και στην online εμπειρία που προσφέρει ο Douleutaras. Παράλληλα, θα λανσαριστούν και νέες υπηρεσίες όπως η δυνατότητα προς τους χρήστες για online πληρωμές και για αγορά μιας υπηρεσίας σε συγκεκριμένη τιμή. Εκτός από την παροχή υπηρεσιών προς τους καταναλωτές (B2C), η εταιρεία θα αυξήσει τη δραστηριότητά της και σε B2B επίπεδο σε σημαντικούς κλάδους της οικονομίας, όπως είναι οι τηλεπικοινωνίες, το real estate, και η παροχή υπηρεσιών κατασκευής & συντήρησης εγκαταστάσεων.  Ο Ανδρέας Γραμμάτης, Συνιδρυτής και Διευθύνων Σύμβουλος του Douleutaras, δήλωσε σχετικά: «Με τη νέα χρηματοδότηση αλλά και την τεχνογνωσία του LATSCO Family Office και του Απόστολου Αποστολάκη καθώς και των υπολοίπων άκρως επιτυχημένων επιχειρηματιών-επενδυτών, θα βελτιώσουμε ακόμα περισσότερο την ποιότητα των υπηρεσιών που προσφέρουμε σε εκατομμύρια χρήστες και χιλιάδες επαγγελματίες στην Ελλάδα και το εξωτερικό».  Ο Φίλιππος Κούρκουλος Λάτσης δήλωσε: «H συμμετοχή μας σε αυτόν τον χρηματοδοτικό κύκλο διευρύνει τους ορίζοντες της εταιρείας στην ευρωπαϊκή αγορά και την θέτει απέναντι στις μεγάλες προκλήσεις του διεθνούς ανταγωνισμού».  Ο Απόστολος Αποστολάκης, Founding Partner των VentureFriends, δήλωσε: «Ο νέος χρηματοδοτικός γύρος και η επιτυχημένη επέκταση σε Ιρλανδία και Πορτογαλία πιστοποιούν τη σωστή επιλογή και δίνουν μια πρόγευση της προοπτικής που έχει η εταιρεία. Είμαι πολύ χαρούμενος, τόσο προσωπικά όσο και ως Partner της VentureFriends, που θα είμαστε μαζί στα επόμενα βήματα της εταιρείας καθώς αυτή αλλάζει κατηγορία και ανεβάζει ταχύτητα ανάπτυξης».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/delta-metasximatizetai-se-omilo-trofimon-me-prosanatolismo-stin-ygieini-diatrofi-ta-sxedia-tis-dioikisis/3744733/,Δέλτα: Μετασχηματίζεται σε όμιλο τροφίμων με προσανατολισμό  στην υγιεινή διατροφή – Τα σχέδια της διοίκησης  ,2023-04-06T11:56:28+03:00,newsit.gr,"NewsIT Μεγαλες Επιχειρησεις Δελτα: Μετασχηματιζεται σε ομιλο τροφιμων με προσανατολισμο  στην υγιεινη διατροφη – Τα σχεδια της διοικησης   Την ανανεωμένη εταιρική της εικόνα, που σηματοδοτεί το πέρασμα σε μια νέα εποχή ανακοίνωσε ο διευθύνων σύμβουλος της ΔΕΛΤΑ Χρήστος Τσόλκας, σε εκπροσώπους του Τύπου, τονίζοντας ότι ο στόχος θα επιτευχθεί με συνεργασίες κι εξαγορές, αλλά και με την είσοδο σε νέες προϊοντικές κατηγορίες. Με επίκεντρο τη βιώσιμη ανάπτυξη, η νέα στρατηγική εστιάζει σε προϊόντα υγιεινής διατροφής.    Όπως αναφέρθηκε στην εκδήλωση της εταιρείας, η ΔΕΛΤΑ στη νέα εποχή της, ως μια σύγχρονη και ολοκληρωμένη εταιρεία τροφίμων, φιλοδοξεί να αναδείξει τη δύναμη της καλής διατροφής σε όλα τα επίπεδα, ως κινητήρια δύναμη για την υγεία και την ευημερία των καταναλωτών, της κοινωνίας, καθώς και την προστασία του φυσικού περιβάλλοντος.  Μέλος του ομίλου Vivartia που από το 2020 ανήκει στην CVC Capital, η Δέλτα που ιδρύθηκε το 1952 από τον Αριστείδη Δασκαλόπουλο, αποτελεί από τις ισχυρότερες εταιρείες του κλάδου τροφίμων.  Με επίκεντρο τον καταναλωτή, η εταιρεία εφαρμόζει πολιτική προσφορών για το 2023, προσδοκώντας επίσης κατά την τρέχουσα χρήση μεγάλη μονοψήφια ανάπτυξη.  Στο πλαίσιο της συνέντευξης Τύπου, ο επικεφαλής της Δέλτα, αναφέρθηκε στην ανανεωμένη στρατηγική και τους νέους στόχους της εταιρείας, ενώ εστιάζοντας στον τομέα της στρατηγικής που αφορά τις συνέργειες, δεν απέκλεισε να υπάρξει συνεργασία με την εταιρεία Δωδώνη.  Περί τα τέλη του 2021, η Δέλτα είχε εξαγοράσει την εταιρεία Δανιήλ Σ. Γκατένιο & Υιός, με δραστηριότητα στα γαλακτοκομικά και τυροκομικά προϊόντα.  Στο πλαίσιο της στρατηγικής εξαγορών, είχε επίσης, αποκτήσει το 70% της Κουρέλλας, τυροκομικής μονάδας με έδρα τα Γρεβενά κι έντονη εξαγωγική δραστηριότητα.  Αναφορικά με το portfolio των προϊόντων, ο κ. Τσόλκας ανέφερε ότι η εταιρεία εξετάζει και την ανάπτυξη προϊόντων εκτός ψυγείου.  Στην παρούσα φάση τα γαλακτοκομικά αντιστοιχούν στο 70% του όγκου της ΔΕΛΤΑ και στο 55% της αξίας. Στο σχεδιασμό της Δέλτα περιλαμβάνεται ακόμη, η ενίσχυση της εξωστρέφειας, καθώς αυτή τη στιγμή οι εξαγωγές της αφορούν το 9% του κύκλου εργασιών της, με προσανατολισμό κυρίως προς τη Γαλλία και την Ιταλία και σε μικρότερο ποσοστό στην Κύπρο, τη Μάλτα και το Ισραήλ. Στην ανανεωμένη στρατηγική κυρίαρχο ρόλο έχουν οι Αρχές της Αειφορίας. Όπως τόνισε ο κ. Τσόλκας «Το βασικότερο όχημά μας στη νέα εποχή της Δέλτα είναι μια φιλόδοξη στρατηγική βιώσιμης ανάπτυξης που στον πυρήνα της έχει την υπεύθυνη καινοτομία, η οποία διέπει το σύνολο της επιχειρηματικής μας δραστηριότητας. Χτίζουμε πάνω στα γαλακτοκομικά προϊόντα Δέλτα ένα διευρυμένο portfolio προϊόντων με πολλές κατηγορίες, με στόχο να γίνουμε σημείο αναφοράς στην καλή διατροφή». Τέλος, όπως τονίστηκε, η Δέλτα υλοποιεί ένα καινοτόμο για τα ελληνικά δεδομένα project για την αποτύπωση των ESG επιδόσεων των προϊόντων της σε επίπεδο εφοδιαστικής αλυσίδας, με βάση τους στόχους Βιώσιμης Ανάπτυξης του ΟΗΕ.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Grivalia-Hospitality-nea-touristiki-ependysi-stin-paro-i-kalokairini-afiksi-tou-Avant-Mar-kai-o-iaponas-sef-nobu-Matsuhisa/3744560/,Grivalia Hospitality: Νέα τουριστική επένδυση στην Πάρο –  Η καλοκαιρινή άφιξη του Avant Mar και ο Ιάπωνας σεφ Νobu Matsuhisa,2023-04-06T09:38:49+03:00,newsit.gr,"NewsIT Μεγαλες Επιχειρησεις Grivalia Hospitality: Νεα τουριστικη επενδυση στην Παρο –  Η καλοκαιρινη αφιξη του Avant Mar και ο Ιαπωνας σεφ Νobu Matsuhisa Ντεμπούτο στην τουριστική σεζόν 2023 κάνει το Avant Mar, η νέα ξενοδοχειακή επένδυση της Grivalia Hospitality στην Πάρο, που συνδυάζει τη φιλοξενία με τη γαστρονομία, συμπεριλαμβάνοντας στις υπηρεσίες της τη γαστρονομική κουλτούρα του διάσημου Nobu Matuhisa. Σύμφωνα με τον Γεώργιο Χρυσικό, πρόεδρο και διευθύνοντα σύμβουλο της Grivalia Hospitality, το ξενοδοχείο Avant Mar στην Πάρο αποτελεί το δεύτερο υπερπολυτελές έργο τουριστικής ανάπτυξης της εταιρείας κι εντάσσεται στο πλαίσιο στρατηγικών επενδύσεων στους πιο σημαντικούς τουριστικούς προορισμούς της χώρας.  Η νέα ξενοδοχειακή μονάδα βρίσκεται στη Νάουσα της Πάρου και συγκεκριμένα στην παραλία Πιπέρι κι αποτελεί ένα ακόμα στοίχημα της Grivalia Hospitality να αναβαθμίσει τον τουριστικό και γαστρονομικό χάρτη του νησιού και των Κυκλάδων. Χτισμένο σε μία έκταση 6,1 στρεμμάτων, το ξενοδοχείο διαθέτει δυναμικότητα 38 δωματίων, μεταξύ των οποίων περιλαμβάνονται επτά πολυτελείς σουίτες με ιδιωτική plunge pool, καθώς και η «The Avant Mar Premium Sea View Suite» που διακρίνονται για την εκλεπτυσμένη αισθητική που προσφέρουν. Στους χώρους του λειτουργούν ακόμη μία μπουτίκ, ένα ζαχαροπλαστείο με παραδοσιακό χαρακτήρα, χώροι ευεξίας, καθώς και ένα υπαίθριο θέατρο. Την εμπειρία διαμονής συμπληρώνει η αμμώδης και με γαλαζοπράσινα νερά παραλία Πιπέρι που εκτείνεται μπροστά από το ξενοδοχείο.  Η Πάρος αποτελεί δημοφιλή τουριστικό προορισμό παγκόσμιας εμβέλειας, ως εκ τούτου πρόθεση των επενδυτών είναι να δημιουργήσει ένα στέκι φιλοξενίας και γαστρονομίας για διευρυμένα γούστα. Σ’ αυτό το πλαίσιο το Avant Mar υποδέχεται τον διάσημο σεφ Nobu Matsuhisa για πρώτη φορά στην Πάρο με το διεθνές brand «Matsuhisa» να αναλαμβάνει το fine dining εστιατόριο του ξενοδοχείου. H Nobu-Style cuisine συστήνεται στην Πάρο, με την ιαπωνική κουζίνα με επιρροές από το Περού δίνει δυναμικό «παρών» στο εστιατόριο όπου γεύσεις και θεά κλέβουν τις εντυπώσεις. Ο βραβευμένος Executive Chef, Δημήτρης Κατσάνος επιμελείται συνολικά το γαστρονομικό concept του Avant Mar που περιστρέφεται γύρω από τη φιλοσοφία του bistronomy, τιμώντας τις ντόπιες γεύσεις και του τοπικούς παραγωγούς.  Όπως δήλωσε ο κ. Χρυσικός: «Είμαστε ευτυχείς για την ολοκλήρωση του δεύτερου υπερπολυτελούς έργου τουριστικής ανάπτυξης από την εταιρεία μας. To Avant Mar εντάσσεται στο πλαίσιο των στρατηγικών μας επενδύσεων στους πιο σημαντικούς τουριστικούς προορισμούς της χώρας, με την Πάρο να αποτελεί ίσως τον πιο δυναμικά αναπτυσσόμενο τη δεδομένη στιγμή. Ως Grivalia Hospitality, θα συνεχίσουμε να επενδύουμε σε αναπτύξεις υψηλών προδιαγραφών, συνδυάζοντας την πολυτέλεια με τις βέλτιστες πρακτικές αειφορίας, θέλοντας να καταστήσουμε την Ελλάδα σημείο αναφοράς  για  premium επισκέπτες από όλο τον κόσμο».  Η Άννα Ασημακοπούλου, General Manager του Avant Mar, δήλωσε σχετικά: «Το Avant Mar δεν αποτελεί ένα ακόμα πολυτελές ξενοδοχείο σε ένα ελληνικό, κυκλαδίτικο νησί, αλλά μια μονάδα που δημιουργήθηκε με στόχο να απαντήσει όλα τα ζητούμενα των ταξιδιωτών που αναζητούν την πεμπτουσία της πολυτέλειας: την tailor made εξυπηρέτηση. Και όλα αυτά σε έναν προορισμό που συνδυάζει μοναδικά τον αυθεντικό χαρακτήρα των Κυκλάδων με τον κοσμοπολιτισμό».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/dodoni-ependysi-2-ekat-eyro-gia-paragogikes-monades-sta-ioannina-sta-egkainia-o-prothypourgos/3744440/,Δωδώνη: Επένδυση 2 εκατ. ευρώ για παραγωγικές μονάδες στα Ιωάννινα – Στα εγκαίνια ο Πρωθυπουργός,2023-04-06T00:06:11+03:00,newsit.gr,"NewsIT Μεγαλες Επιχειρησεις Δωδωνη: Επενδυση 2 εκατ. ευρω για παραγωγικες μοναδες στα Ιωαννινα – Στα εγκαινια ο Πρωθυπουργος Δύο νέες σύγχρονες μονάδες για την παραγωγή φυτικών προϊόντων και τη συσκευασία σκληρών τυριών, συνολικού προϋπολογισμού 2 εκατ. ευρώ εγκαινίασε η Δωδώνη στην Ελεούσα Ιωαννίνων, παρουσία του Πρωθυπουργού Κυριάκου Μητσοτάκη. Οι νέες μονάδες, αποτελούν μέρος του πενταετούς αναπτυξιακού πλάνου που έχει δρομολογήσει η διοίκηση της εταιρείας.  Τον αγιασμό τέλεσε ο Μητροπολίτης Ιωαννίνων, κ.κ Μάξιμος, ενώ τα επίσημα εγκαίνια έκανε ο Πρωθυπουργός Κυριάκος Μητσοτάκης, παρουσία του Προέδρου της Βουλής και Βουλευτή Ιωαννίνων κ. Κωνσταντίνου Τασούλα, μελών της κυβέρνησης, τοπικών Βουλευτών, του Περιφερειάρχη Ηπείρου Αλέξανδρου Καχριμάνη, τοπικών αρχών, αγροτικών φορέων, παραγωγών – κτηνοτρόφων της Ηπείρου, καθώς και εργαζομένων της εταιρείας.   Τον πρωθυπουργό και τους παρευρισκόμενους καλωσόρισε ο κ. Ιωάννης Βιτάλης, Αντιπρόεδρος της ΔΩΔΩΝΗ και Πρόεδρος Εθνικής Διεπαγγελματικής Οργάνωσης Φέτας, εκφράζοντας τις ευχαριστίες του για την ίδρυσή της καθώς είναι μία οργάνωση αναγκαία για την προστασία και ανάδειξη του εθνικού προϊόντος της φέτας. Ο Πρωθυπουργός, κ. Κυριάκος Μητσοτάκης, σημείωσε ότι η ΔΩΔΩΝΗ, ως εμβληματική γαλακτοβιομηχανία, είναι ταυτισμένη με τον τόπο των Ιωαννίνων και της Ηπείρου, έχοντας επιδείξει σημαντική αναπτυξιακή πορεία και μεγάλα επιτεύγματα τα τελευταία χρόνια. Επιπλέον, τόνισε πως η ανάπτυξη του τόπου σχετίζεται με την ανάπτυξη στο πεδίο, η οποία επιτυγχάνεται μέσα από νέες επενδύσεις, νέες θέσεις εργασίας και συνεργασίες με παραγωγούς, δημιουργώντας συνολική ευημερία για την τοπική κοινωνία, ενώ επισήμανε πως το ενδιαφέρον της κυβέρνησης για την προστασία της ελληνικής φέτας και την στήριξη του πρωτογενούς τομέα και της κτηνοτροφίας παραμένει ιδιαίτερα μεγάλο. Ο Πρόεδρος της Ένωσης Μετακινούμενων Κτηνοτρόφων Ηπείρου, κ. Γιάννης Δεκόλης ανέφερε ότι η ΔΩΔΩΝΗ είναι άρρηκτα συνδεδεμένη με τους χιλιάδες παραγωγούς της και ευχαρίστησε τον Πρωθυπουργό για το ενδιαφέρον του για τον πρωτογενή τομέα και ζήτησε ακόμα μεγαλύτερη στήριξη για τη νέα γενιά κτηνοτρόφων.  Ο κ. Μιχάλης Παναγιωτάκης, Διευθύνων Σύμβουλος της ΔΩΔΩΝΗ στην ομιλία του σημείωσε πως: «Σήμερα, γιορτάζουμε κάτι παραπάνω από την έναρξη λειτουργίας των νέων μας παραγωγικών μονάδων. Γιορτάζουμε τα 60 χρόνια από την ίδρυση της ΔΩΔΩΝΗ. Εδώ και μια δεκαετία έχει ξεκινήσει μία νέα εποχή για την εταιρεία και νιώθουμε πολύ περήφανοι γι’ αυτό. Τα εγκαίνια των δύο νέων μονάδων αποτελούν μερικούς πολύ σημαντικούς κρίκους στο συνολικό οικοδόμημα για την περαιτέρω διείσδυση μας σε νέες κατηγορίες και ομάδες καταναλωτών. Ευχαριστούμε πολύ τους ανθρώπους της ΔΩΔΩΝΗ, τους παραγωγούς μας και όλους όσους συνέβαλαν γρήγορα και άμεσα στην έγκαιρη ολοκλήρωση των έργων». Η λειτουργία των δύο μονάδων θα ξεκινήσει άμεσα, ενώ θα οδηγήσει στη δημιουργία νέων θέσεων εργασίας, με την ΔΩΔΩΝΗ να αποτελεί έναν από τους κυριότερους και μεγαλύτερους εργοδότες στην ευρύτερη περιοχή της Ηπείρου.    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/aa-prasini-ependysi-mamouth-egkainiastike-sto-diethni-aerolimena-fotovoltaiko-parko-16-megavat-ta-ofeli/3744426/,ΑΑ: Πράσινη επένδυση «μαμούθ» – Εγκαινιάστηκε στο Διεθνή Αερολιμένα φωτοβολταϊκό πάρκο 16 Μεγαβάτ – Τα οφέλη,2023-04-05T23:36:34+03:00,newsit.gr,"NewsIT Μεγαλες Επιχειρησεις ΑΑ: Πρασινη επενδυση «μαμουθ» – Εγκαινιαστηκε στο Διεθνη Αερολιμενα φωτοβολταικο παρκο 16 Μεγαβατ – Τα οφελη Το δρόμο για τη βιώσιμη ανάπτυξη ανοίγει ο Διεθνής Αερολιμένας Αθηνών, δημιουργώντας τη μεγαλύτερη μονάδα αυτοπαραγωγής στην Ελλάδα, ένα φωτοβολταϊκό πάρκο 16 ΜW, το οποίο εγκαινιάστηκε σε ειδική εκδήλωση στις 5/4/23. Το έργο εντάσσεται στη δυναμική στρατηγική βιώσιμης ανάπτυξης και περιβαλλοντικής υπευθυνότητας του Διεθνούς Αερολιμένα Αθηνών και, ειδικότερα, στον στόχο “Route 2025”, μια συνολική επένδυση της τάξης των 100 εκατομμυρίων ευρώ περίπου, που ανακοίνωσε η εταιρεία το 2019.  Στο πλαίσιο εγκαινίων της επένδυσης, ανακοινώθηκε, ότι ήδη από σήμερα, η μονάδα παράγει το 45% περίπου της ετήσιας κατανάλωσης της εταιρείας του αεροδρομίου. Η παραγωγή της εγκατάστασης, ύψους 27.500 μεγαβατωρών ετησίως, αντιστοιχεί περίπου στην κατανάλωση 6.650 νοικοκυριών. Έως το 2046, από τη λειτουργία της νέας εγκατάστασης των 16 μεγαβάτ, αποσοβούνται 71.500 τόνοι διοξειδίου του άνθρακα, ποσότητα που ισοδυναμεί με ένα δάσος αντίστοιχο της έκτασης του αεροδρομίου (16.000 στρέμματα).  Για τον ΔΑΑ, η επένδυση αυτή και το πρόγραμμα ROUTE 2025 αποτελούν έμπρακτες αποδείξεις της προσήλωσης και της δέσμευσης, ως πυλώνα του τουριστικού προϊόντος της πόλης, για τη συμβολή μας στην ανάδειξη της Αθήνας όχι μόνο ως κορυφαίου τουριστικού προορισμού, αλλά και ως κορυφαίου βιώσιμου προορισμού για τους κατοίκους και τους επισκέπτες της πόλης μας. Συνδυαστικά με το πρώτο φωτοβολταϊκό των 8 ΜW που λειτουργεί από το 2011 (το οποίο συμβατικά παράγει για το δημόσιο δίκτυο) και το καινούργιο των 16 MW αυτοπαραγωγής, παράγονται τα 2/3 των απαιτούμενων αναγκών του ΔΑΑ σε ηλεκτρική ενέργεια από ανανεώσιμες πηγές εντός του αεροδρομίου. Το γεγονός αυτό καθιστά το Διεθνή Αερολιμένα Αθηνών πρωτοπόρο – ίσως και μοναδικό- ανάμεσα στα αεροδρόμια στην Ευρώπη και διεθνώς. Με την ολοκλήρωση της επόμενης φάσης το 2025, η οποία εκτιμάται σε 45 μεγαβάτ φωτοβολταϊκών επιπλέον, θα εξασφαλιστεί η παραγωγή του 100% των αναγκών του ΔΑΑ σε ηλεκτρική ενέργεια για κάθε έτος μέχρι το 2046, μεγιστοποιώντας την ιδιοκατανάλωση με χρήση μονάδων αποθήκευσης μπαταριών. Ο ΔΑΑ έχει ήδη υποβάλει τις σχετικές αιτήσεις, τόσο στη ΡΑΕ όσο και σε λοιπές αρμόδιες υπηρεσίες. Ο CEO του Διεθνούς Αερολιμένα Αθηνών, Γιάννης Παράσχης, δήλωσε: «Το νέο φωτοβολταϊκό πάρκο των 16 μεγαβάτ που σήμερα εγκαινιάζουμε με ιδιαίτερη ικανοποίηση, αποτελεί έμπρακτη απόδειξη της προσήλωσης της εταιρείας μας στον φιλόδοξο στόχο που ανακοινώσαμε τον Δεκέμβριο του 2019 για μηδενισμό των εκπομπών διοξειδίου του άνθρακα μέχρι το 2025.  Παρά τις εξαιρετικά κρίσιμες συνθήκες που αντιμετώπισε ο κλάδος μας την τελευταία τριετία, κι ενώ ήμασταν ακόμη σε αναμονή για τη διαμόρφωση του πλαισίου για την αυτοπαραγωγή και την αποθήκευση -το οποίο ολοκληρώθηκε μόλις πρόσφατα- προχωρήσαμε στην τμηματική υλοποίηση του έργου ώστε να μην χαθεί χρόνος προς τον στρατηγικό στόχο μας, “Route 2025”. Η προσπάθεια κι η επιμονή μάς δικαίωσαν κι είμαστε σήμερα στην ευχάριστη θέση να εγκαινιάζουμε τη μεγαλύτερη μονάδα αυτοπαραγωγής στην Ελλάδα, μια επένδυση που ενισχύει με το σημαντικό αποτύπωμά της, την ταυτότητα της Αθήνας ως βιώσιμου προορισμού.»  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/D-Marin-apokta-ti-diaxeirisi-tis-marinas-pylou-gia-40-xronia-se-synergasia-me-temes-ependyseis-ekatommyrion-gyro-apo-to-yachting/3744391/,D-Marin: Αποκτά τη διαχείριση της Μαρίνας Πύλου για 40 χρόνια σε συνεργασία με ΤΕΜΕΣ – Επενδύσεις εκατομμυρίων γύρω από το yachting,2023-04-05T22:58:53+03:00,newsit.gr,"NewsIT Μεγαλες Επιχειρησεις D-Marin: Αποκτα τη διαχειριση της Μαρινας Πυλου για 40 χρονια σε συνεργασια με ΤΕΜΕΣ – Επενδυσεις εκατομμυριων γυρω απο το yachting Το δρόμο σε επενδύσεις πολλών εκατομμυρίων στην ευρύτερη περιοχή της Μεσσηνίας, ανοίγει η D-Marin, όμιλος premium μαρινών, με την απόκτηση της διαχείρισης της Μαρίνας Πύλου, σε συνεργασία με την ΤΕΜΕΣ Α.Ε. Στην Πύλο, θα δημιουργηθούν σύγχρονες εγκαταστάσεις σχεδιασμένες να εμπλουτίσουν την εμπειρία του yachting για τους επισκέπτες από όλη την Ελλάδα αλλά και από διεθνείς προορισμούς.  Η Μαρίνα Πύλου θα επωφεληθεί από τη δέσμευση της D-Marin όσον αφορά την άριστη εξυπηρέτηση πελατών, τις πολυτελείς εγκαταστάσεις και την άνω των 10 εκατομμυρίων ευρώ επένδυση στην ψηφιοποίηση και την καινοτομία που έχει πραγματοποιήσει ο όμιλος τα τελευταία χρόνια. Αυτή η νέα προσθήκη επεκτείνει το δίκτυο των μαρινών της D-Marin, οι οποίες βρίσκονται σε 20 εκπληκτικές τοποθεσίες ανά τον κόσμο. Η Πύλος προστίθεται στις ακόμα τρεις πολυτελείς μαρίνες που διαχειρίζεται η D-Marin στην Ελλάδα (Ζέα, Γούβια, Λευκάδα) ενώ μέσα στους τελευταίους έξι μήνες, η D-Marin εισήλθε στην αγορά της Ιταλίας και της Ισπανίας μέσα από την απόκτηση τεσσάρων νέων μαρινών.  Η Μαρίνα Πύλου στρατηγικά τοποθετημένη στον κόλπο του Ναβαρίνου, προστατευμένη από τον άνεμο, έχει χωρητικότητα 129 θέσεων ελλιμενισμού για σκάφη μήκους έως και 30 μέτρα καθώς και για τα τοπικά αλιευτικά σκάφη. Ο Oliver Dörschuck, CEO της D-Marin, δήλωσε: «Η περιοχή της Μεσσηνίας αποτελεί μία από τις καλύτερες τοποθεσίες yachting στη Μεσόγειο. Μαζί με την ΤΕΜΕΣ Α.Ε, δεσμευόμαστε απέναντι στις ανάγκες της τοπικής κοινωνίας και βάζουμε αυτήν την εξαιρετική τοποθεσία στον χάρτη του θαλάσσιου τουρισμού. Η επένδυση στη Μαρίνα Πύλου θα περιλαμβάνει την ανάπτυξη της ευρύτερης περιοχής με την παροχή περισσότερων χώρων εκδηλώσεων και λοιπών ανέσεων, εστιάζοντας στη βιωσιμότητα και την ψηφιοποίηση των υπηρεσιών της. Αξίζει να σημειωθεί πως ο ευρύτερος χώρος της μαρίνας θα είναι προσβάσιμος από το κοινό για να τον απολαμβάνει ελεύθερα. Ο θαλάσσιος τουρισμός και το yachting αναμένεται να διαδραματίσουν σημαντικό ρόλο στην τουριστική ανάπτυξη της Ελλάδας μελλοντικά. Την απόφαση της επιλογής της D-Marin και της Τ.Ε.ΜΕΣ ως προτιμώμενων επενδυτών της Μαρίνας Πύλου για τα επόμενα 40 χρόνια έλαβε το Ελληνικό Ταμείο Ανάπτυξης Περιουσιακών Στοιχείων (ΤΑΙΠΕΔ), εταιρεία μέλος του GROWTHFUND – Εθνικού Ταμείου της Ελλάδος.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Radisson-Hotel-Group-to-neo-ksenodoxeio-stin-plateia-theatrou-stin-athina-kai-ta-sxedia-tou-omilou/3743768/,Radisson Hotel Group: Το νέο ξενοδοχείο στην πλατεία Θεάτρου στην Αθήνα και τα σχέδια του ομίλου,2023-04-05T12:34:00+03:00,newsit.gr,"NewsIT Μεγαλες Επιχειρησεις Radisson Hotel Group: Το νεο ξενοδοχειο στην πλατεια Θεατρου στην Αθηνα και τα σχεδια του ομιλου Η Radisson Hotel Group υπέγραψε συμφωνία με την Gnosis Investments για ένα νέο ξενοδοχείο στο κέντρο της Αθήνας, που θα φέρει την επωνυμία της Radisson. Το ξενοδοχείο Radisson Theatrou Square Athens αναμένεται να ανοίξει τις πύλες του στα μέσα του 2024 με την μετατροπή ενός ιστορικού κτηρίου σε ένα upscale ξενοδοχείο. Θα πρόκειται για το 4ο ξενοδοχείου του Ομίλου της Radisson στην Αθήνα.  Το Radisson Theatrou Square Athens θα αποτελείται από δωμάτια και σουίτες επιφάνειας από 17 – 30 τ.μ. με τον τελικό αριθμό δωματίων και εγκαταστάσεων να οριστικοποιείται το προσεχές διάστημα. Το ξενοδοχείο θα παρέχει μια μοναδική γαστρονομική εμπειρία με τη δημιουργία ενός food market στο ισόγειο του. Με πρόσβαση στον όμορφο δρόμο και στην πλατεία Θεάτρου της Αθήνας θα παρέχει μια ποικιλία κουζινών και επιλογών για κάθε γούστο εμπνευσμένες από τις παραδοσιακές λαϊκές αγορές της περιοχής τις οποίες ένοικοι και επισκέπτες θα μπορούν να απολαύσουν στην πλατεία.  Η Πλατεία Θεάτρου αποτελεί μια ιστορική τοποθεσία στην καρδιά της Αθήνας η οποία βρίσκεται σε μια περίοδο που επανασυστήνεται στο κοινό μέσα από έργα ανάπλασης με πρωτοβουλία του Δήμου Αθηναίων, με στόχο να αποκτήσει ξανά τον ρόλο της ως εμπορικού και πολιτιστικού κέντρου σε ένα φιλικό χώρο με πεζοδρόμους και μεικτές χρήσεις κατοικίας, επαγγελματικής στέγης, ξενοδοχείων και εστιατορίων «Η δεύτερη συμφωνία στο ιστορικό κέντρο της Αθήνας πάλι με την Gnosis Investments ως στρατηγικό μας εταίρο κάνει τον όμιλο της Radisson τη μόνη διεθνή αλυσίδα με παρουσία στο ιστορικό τρίγωνο της πρωτεύουσας. Οι πρόσφατες αρχαιολογικές ανασκαφές στην πλατεία Θεάτρου αναδεικνύουν περαιτέρω την περιοχή και το νέο ξενοδοχείο σε συνδυασμό με το επικείμενο Radisson RED στην Μητροπόλεως καθιστούν πιο ελκυστικό τον προορισμό σε ένα lifestyle αγοραστικό κοινό. Προσδοκούμε να ενδυναμώσουμε περαιτέρω την στρατηγική αυτή σχέση και με άλλες ευκαιρίες για ανάπτυξη ξενοδοχειακών μονάδων στην Ελλάδα», σημείωσε ο κ Elie Milky, Αντιπρόεδρος Ανάπτυξης του Radisson Hotel Group. Το Radisson Theatrou Square Athens ανήκει στην Gnosis Investments, μια ιδιωτική επενδυτική εταιρεία. Έχοντας επικεντρώσει τα προηγούμενα χρόνια τη δραστηριότητά της στην Αθήνα, από το 2022 επεκτάθηκε και στην Πελοπόννησο και στην Πάρο. Ο κ. Πέτρος Πολίτης συνιδρυτής και διευθύνων σύμβουλος της Gnosis Investments, τόνισε ότι «Είμαστε πολύ υπερήφανοι και χαρούμενοι που ανοίγουμε το δεύτερο ξενοδοχείο μας στην Πλατεία Θεάτρου μετά το Selina Theatrou Square πριν από τέσσερα χρόνια. Επρόκειτο για μια περιοχή πριν την έλευση μας η οποία ήταν εν πολλοίς παραμελημένη. Είμαστε υπερήφανοι που αποτελούμε μέρος αυτής της προσπάθειας αναγέννησης ενός τόσο σημαντικού χώρου που βρίσκονταν το θέατρο της πόλη των Αθηνών. Όπως πάντοτε κάθε μέρος του σχεδιασμού αυτού του νέου lifestyle ξενοδοχείου θα γίνεται με σεβασμό στην ιστορία του τόπου αυτού». Η επωνυμία Radisson εκφράζει ένα upscale hotel brand που απευθύνεται στους φιλοξενούμενους που αναζητούν μια μεγαλύτερη αρμονία στην ταξιδιωτική τους εμπειρία. Με ένα φυσικό περιβάλλον και εκπλήξεις η Radisson εμπνέεται από την τέχνη του να ζεις την κάθε στιγμή. Τα ξενοδοχεία με το brand της Radisson hotels απαντώνται τόσο σε προάστια όσο και στο στις πόλεις, κοντά σε αεροδρόμια και προορισμούς αναψυχής. Το συγκεκριμένο brand του ομίλου πρωτοεμφανίστηκε στην χώρα μας το περασμένο καλοκαίρι με το άνοιγμα του Radisson Resort Plaza Skiathos και αποτελείται από περισσότερα από 280 hotels σε λειτουργία και υπό ανάπτυξη παγκοσμίως.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/kri-kri-meiosi-ton-timon-sta-proionta-tis-aksias-3-ekat-eyro-draseis-ESG-ypsous-1-5-ekat/3743763/,"Κρι Κρι: Μείωση των τιμών στα προϊόντα της αξίας 3 εκατ. ευρώ – Δράσεις ESG ύψους 1,5 εκατ.",2023-04-05T11:29:56+03:00,newsit.gr,"NewsIT Μεγαλες Επιχειρησεις Κρι Κρι: Μειωση των τιμων στα προιοντα της αξιας 3 εκατ. ευρω – Δρασεις ESG υψους 1,5 εκατ. Σε ενέργειες με στόχο την ενίσχυση των καταναλωτών και των εργαζομένων, αλλά και την προστασία του περιβάλλοντος προχωρά η ελληνική γαλακτοβιομηχανία Κρι Κρι, που μειώνει τις τιμές στα προϊόντα της. Καθώς διαφαίνεται στον ορίζοντα η αποκλιμάκωση των τιμών των πρώτων υλών της, η γαλακτοβιομηχανία Κρι Κρι επιστρέφει στους καταναλωτές μέρος των ανατιμήσεων που είχαν σημειωθεί το προηγούμενο διάστημα.  Η μείωση στις τιμές των γαλακτοκομικών προϊόντων της υπολογίζεται να ξεπεράσει τα 3 εκατ. ευρώ (συνολική αξία) και θα πραγματοποιηθεί με έντονες προωθητικές ενέργειες που θα διαρκέσουν ολόκληρο το 2023. Επιπλέον, από τις 10 Απριλίου θα υπάρξει μείωση της τιμής των συσκευασιών φρέσκου αγελαδινού γάλακτος και του παραδοσιακού αγελαδινού γιαουρτιού κατά 10%. Παράλληλα με την έμπρακτη στήριξη των καταναλωτών, η η ελληνική γαλακτοβιομηχανία, Κρι Κρι δίνει ιδιαίτερη έμφαση σε δράσεις που αφορούν σε θέματα περιβάλλοντος, κοινωνίας και εταιρικής διακυβέρνησης. Συμμετέχοντας και στον σχετικό δείκτη Athex ESG του Χρηματιστηρίου Αθηνών, οι συνολικές δαπάνες της εταιρείας για ενέργειες ESG το 2022 ανήλθαν σε 1,5 εκατ. ευρώ. Οι δαπάνες αυτές αφορούσαν μεταξύ άλλων πρωτοβουλίες προς όφελος των εργαζομένων της εταιρείας, όπως ιδιωτικό πρόγραμμα ασφάλισης εργαζομένων, bonus, επιδόματα ακρίβειας λόγω του υψηλού πληθωρισμού, εβδομαδιαία παροχή προϊόντων, εκπαίδευση και ασφάλεια εργαζομένων. Η εταιρεία απασχολεί σήμερα 550 εργαζόμενους ενώ το 2022 πραγματοποιήθηκαν 100 νέες προσλήψεις. Ο πρόεδρος και διευθύνων σύμβουλος της Κρι Κρι, Παναγιώτης Τσινάβος, δήλωσε σχετικά: «Όλοι εμείς στην Κρι Κρι σεβόμαστε τους καταναλωτές και θέλουμε να αισθάνονται πάντα περήφανοι που επιλέγουν τα προϊόντα μας. Για τον λόγο αυτό και επιθυμώντας να συμβάλλουμε και εμείς στην οικονομική ανακούφισή τους, προχωράμε σε μειώσεις των τιμών των προϊόντων μας μέσω προωθητικών ενεργειών ύψους 3 εκατ. ευρώ. Ταυτόχρονα, γνωρίζουμε ότι οι άνθρωποί μας είναι η καρδιά της εταιρείας μας και νοιαζόμαστε για τον καθένα ξεχωριστά. Γι’ αυτό και αγωνιζόμαστε καθημερινά για ένα καλύτερο εργασιακό περιβάλλον».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/DEMO-eisagei-tin-viotexnologia-sti-xora-mas/3740105/,DEMO: Εισάγει την βιοτεχνολογία στη χώρα μας,2023-04-05T11:13:00+03:00,newsit.gr,"NewsIT Μεγαλες Επιχειρησεις DEMO: Εισαγει την βιοτεχνολογια στη χωρα μας Στρατηγική Επένδυση για την Ελλάδα οι επενδύσεις της φαρμακοβιομηχανίας για έρευνα και ανάπτυξη μονοκλωνικών αντισωμάτων. Η DEMO, πρωταγωνίστρια στο χώρο του φαρμάκου, καταγράφει μια σημαντική πρωτιά στον τομέα της ελληνικής φαρμακοβιομηχανίας. Γίνεται η πρώτη εταιρεία που επενδύει στην παραγωγή βιολογικών φαρμάκων στην Ελλάδα, αποτελώντας μέρος της επανάστασης που φέρνει η βιοτεχνολογία στη σύγχρονη ιατρική κι ενισχύοντας την ανταγωνιστικότητα της χώρας μας σε διεθνές επίπεδο. Ειδικότερα, στο πλαίσιο πολυδιάστατου επενδυτικού πλάνου 356 εκατ. ευρώ, με ορίζοντα ολοκλήρωσης το 2027, προχωρά στη δημιουργία σύγχρονου Ερευνητικού Κέντρου Βιοτεχνολογίας στον Άγιο Στέφανο Αττικής, το οποίο θα διαθέτει Εργαστήρια Έρευνας & Ανάπτυξης βιοτεχνολογικών προϊόντων και πρότυπη μονάδα παραγωγής μονοκλωνικών αντισωμάτων για παραγωγές παρτίδων προϊόντος για κλινικές μελέτες. Παράλληλα, δρομολογεί την ίδρυση της Βίο-Ακαδημίας, όπου μείγμα επιστημόνων από το εξωτερικό θα εκπαιδεύει νέους επιστήμονες από τα πανεπιστήμια της χώρας μας, ώστε να γίνουν ο θύλακας Έρευνας και Ανάπτυξης στην νέα αυτή τεχνολογία. Στόχος αποτελεί η έναρξη Έρευνας & Ανάπτυξης τριών μονοκλωνικών αντισωμάτων μέχρι το 2027. Τα οφέλη της νέας επένδυσης είναι πολλαπλά. Φέρνει την επανάσταση στην εγχώρια φαρμακοβιομηχανία, ανοίγει νέους ορίζοντες στην αντιμετώπιση ασθενειών και συνεισφέρει άμεσα κι έμμεσα στην εθνική οικονομία και το ΑΕΠ της χώρας. Το επενδυτικό πλάνο που υλοποιεί η DEMO στο σύνολό του, συμβάλλει, στην αύξηση του ΑΕΠ της χώρας κατά €1.13 δισ. (μελέτη ΙΟΒΕ), δημιουργεί 900 άμεσες θέσεις εργασίας σε βάθος δεκαετίας και 800 έμμεσες ανά έτος, κατά την περίοδο της κατασκευής. Στην πλήρη λειτουργία της η επένδυση θα δημιουργήσει 3.700 θέσεις, σύμφωνα με τον ΙΟΒΕ. Στα μέσα Μαρτίου 2023 εγκρίθηκε από τη Διυπουργική Επιτροπή Στρατηγικών Επενδύσεων (ΔΕΣΕ) η ένταξη στο πρόγραμμα Στρατηγικών Επενδύσεων του ερευνητικού προγράμματος της φαρμακοβιομηχανίας DEMO ΑΒΕΕ για την Βιομηχανική έρευνα και Ανάπτυξη 2 βιοομοειδών μονοκλωνικών αντισωμάτων για τη βιολογική θεραπεία στην αντιμετώπιση κακοηθών νεοπλασιών, συνολικού προϋπολογισμού 89 εκατ. ευρώ.  Η στρατηγική απόφαση που έλαβε η DEMO να επενδύσει στη βιοτεχνολογία είναι καθοριστική, καθώς σε παγκόσμιο επίπεδο, ο τομέας βρίσκει όλο και περισσότερες εφαρμογές στη σύγχρονη ιατρική. Πολλοί μάλιστα, υποστηρίζουν ότι ο 21ος αιώνας είναι ο αιώνας της βιοτεχνολογίας, καθώς προσφέρει ένα μεγάλο εύρος εφαρμογών στην υγειονομική φροντίδα, την ιατρική τεχνολογία, την τεχνολογία ανάπτυξης φαρμάκων και τη φαρμακευτική βιομηχανία. Μέσω της βιοτεχνολογίας παράγονται θεραπευτικά προϊόντα για την αντιμετώπιση όλο και περισσότερων ασθενειών. Στην Ευρώπη υπάρχει ανεπτυγμένη δραστηριότητα από εταιρείες που αναπτύσσουν ή παράγουν βιοτεχνολογικά θεραπευτικά προϊόντα κι εδρεύουν στο Ηνωμένο Βασίλειο, τη Γερμανία, τη Γαλλία, την Ιρλανδία, την Ελβετία, την Ολλανδία, το Βέλγιο, την Ισπανία, την Ιταλία και τις σκανδιναβικές χώρες. Σταδιακά καταγράφεται ανάπτυξη και στην ανατολική Ευρώπη, όπως στην Πολωνία. Στην Ελλάδα, η βιοτεχνολογία γνωρίζει ήδη άνθηση σε ακαδημαϊκό επίπεδο, καθώς διδάσκεται σε Πανεπιστημιακές Σχολές κι Ερευνητικά Ιδρύματα. Η νέα επένδυση της DEMO αποτελεί το πρώτο βήμα σε πρακτικό επίπεδο, που φιλοδοξεί να ανοίξει το δρόμο και σε νέες επενδύσεις, για την ανάπτυξη και παραγωγή βιολογικών φαρμακευτικών θεραπευτικών προϊόντων, με πολλά υποσχόμενα οφέλη για όλους. Το πρόγραμμα βιοτεχνολογίας 2023-2032 της DEMO ΑΒΕΕ περιλαμβάνει την οργανωμένη ανάπτυξη βιοτεχνολογικών φαρμάκων σε εμπορική κλίμακα για πρώτη φορά στην Ελλάδα, και αποτελεί ένα εμβληματικό έργο για την εταιρεία που εδραιώνει την είσοδό της στον τομέα της Βιοτεχνολογίας."
newsit.gr,https://www.newsit.gr/megales-epixeiriseis/ypertameio-se-rolo-kleidi-i-BlackRock-FMA-gia-ton-metasximatismo-se-ethniko-ependytiko-tameio-tis-elladas/3743700/,Υπερταμείο: Σε ρόλο κλειδί η BlackRock FMA για τον μετασχηματισμό σε Εθνικό Επενδυτικό Ταμείο της Ελλάδας,2023-04-05T10:39:44+03:00,newsit.gr,"NewsIT Μεγαλες Επιχειρησεις Υπερταμειο: Σε ρολο κλειδι η BlackRock FMA για τον μετασχηματισμο σε Εθνικο Επενδυτικο Ταμειο της Ελλαδας Το Υπερταμείο, κατόπιν διαγωνισμού, ορίζει την BlackRock Financial Markets Advisory (FMA) σύμβουλο υλοποίησης στρατηγικού σχεδιασμού, για τον μετασχηματισμό του σε Εθνικό Επενδυτικό Ταμείο της Ελλάδας στα πρότυπα των Διεθνών Επενδυτικών Ταμείων. Με αυτόν τον μετασχηματισμό το Υπερταμείο πρόκειται να ενισχύσει την επενδυτική του ικανότητα και τον αντίκτυπό του στην ελληνική οικονομία. Υπό αυτό το πρίσμα, το Υπερταμείο πρόκειται να επενδύει τα έσοδά του όσο το δυνατόν πιο αποτελεσματικά, αλλά και να επανεπενδύει μέρος των εσόδων που προκύπτουν από την αύξηση της αξίας της δημόσιας περιουσίας, προς όφελος της ελληνικής οικονομίας.  Καθώς ο όμιλος του Υπερταμείου βρίσκεται σε φάση υλοποίησης του Στρατηγικού του Σχεδίου για το 2022 – 2024, ορίζει ως σύμβουλο την BlackRock Financial Markets Advisory (BlackRock FMA) για να λάβει υποστήριξη κατά την ανάπτυξη του μελλοντικού επιχειρηματικού του μοντέλου, και τον οδικό χάρτη υλοποίησης του στρατηγικού σχεδίου. Η BlackRock FMA επιλέχθηκε κατόπιν διαγωνισμού (RfP), λόγω της εξέχουσας εμπειρίας της σε παρόμοια έργα σε όλο τον κόσμο και της υπεροχής των τεχνικών πτυχών της πρότασής της στο RfP. Η εταιρεία παρέχει κορυφαία τεχνογνωσία στον κλάδο σε θέματα επενδύσεων και διαχείρισης περιουσιακών στοιχείων, διαχείρισης κινδύνων, και τεχνολογίας και διαθέτει ευρεία γνώση παροχής συμβουλών σε πελάτες του δημόσιου τομέα σε θέματα κεφαλαιαγορών.  Το Υπερταμείο πρόκειται να επωφεληθεί σε θέματα διακυβέρνησης και δυναμικής, καθώς η Blackrock FMA έχει εκτεταμένο ιστορικό επιτυχούς υποστήριξης Δημόσιων Αναπτυξιακών και Επενδυτικών ταμείων σε όλο τον κόσμο. Ο Διευθύνων Σύμβουλος του Υπερταμείου, Γρηγόρης Δ. Δημητριάδης δήλωσε: «Η έναρξη της συνεργασίας μας με την BlackRock σηματοδοτεί την αφετηρία για την υλοποίηση ενός από τα σημαντικότερα ορόσημα του στρατηγικού σχεδίου του Υπερταμείου, που θα βασίζεται σε διεθνείς βέλτιστες πρακτικές. Ο συμβουλευτικός ρόλος της διεθνούς εταιρείας θα μας βοηθήσει να υλοποιήσουμε και τη σημαντικότερη επιδίωξή μας: τη μετατροπή του Υπερταμείου σε Εθνικό Επενδυτικό Ταμείο της Ελλάδας με ολοένα και μεγαλύτερο αντίκτυπο στην οικονομική ανάπτυξη της χώρας μας. Ανυπομονούμε να αξιοποιήσουμε την τεχνογνωσία και την ευρεία εμπειρία της BlackRock που ήδη κατέχει από άλλα εθνικά αναπτυξιακά και επενδυτικά ταμεία σε όλο τον κόσμο. Στόχος μας είναι, όχι μόνο να μεγιστοποιήσουμε τον επενδυτικό μας ρόλο στην ελληνική οικονομία, αλλά και να δημιουργήσουμε μακροπρόθεσμη αξία προς όφελος του κράτους και της ελληνικής κοινωνίας».   Ο Matthias Wyrwoll, Managing Director της BlackRock FMA, δήλωσε: «Είμαστε ενθουσιασμένοι που επιλεχθήκαμε ως σύμβουλοι του Υπερταμείου σε αυτό το ταξίδι μετασχηματισμού, και να βοηθήσουμε την ομάδα αφενός να αναπτύξει το επιχειρηματικό του σχέδιο, αφετέρου να σχεδιάσει τον οδικό χάρτη προς τον μετασχηματισμό του σε Εθνικό Επενδυτικό Ταμείο».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/HBH-ksekinise-tin-paragogi-ton-anapsyktikon-tis-sto-ergostasio-tis-epsa-ston-volo-ti-provlepei-i-stratigiki/3743248/,HBH: Ξεκίνησε την παραγωγή των αναψυκτικών της στο εργοστάσιο της ΕΨΑ στον Βόλο – Τι προβλέπει η στρατηγική,2023-04-04T18:38:40+03:00,newsit.gr,"NewsIT Μεγαλες Επιχειρησεις HBH: Ξεκινησε την παραγωγη των αναψυκτικων της στο εργοστασιο της ΕΨΑ στον Βολο – Τι προβλεπει η στρατηγικη Στην παραγωγή των πρώτων κωδικών ΗΒΗ, στο εργοστάσιο της ΕΨΑ στον Βόλο προχώρησε η PepsiCo Hellas, στο πλαίσιο του αναπτυξιακού της σχεδιασμού και της δέσμευσης για επαναπατρισμό των αναψυκτικών της. Η στρατηγική συνεργασία της PepsiCo Hellas με την ΕΨΑ για την παραγωγή των εμβληματικών αναψυκτικών της ΗΒΗ στον Βόλο, αφορά τη συσκευασία κουτιών αλουμινίου στη χώρα μας.  Η έναρξη της παραγωγής έγινε την Πέμπτη, 23 Μαρτίου 2023 με την ΗΒΗ πορτοκάλι σε νέα βελτιωμένη φόρμουλα, πιο κοντά στις προτιμήσεις των Ελλήνων καταναλωτών, όπου σύντομα θα τοποθετηθεί στα ράφια των καταστημάτων. Σταδιακά θα ακολουθήσει η παραγωγή όλων των προϊόντων του χαρτοφυλακίου της PepsiCo Hellas, που περιλαμβάνει την ΗΒΗ λεμόνι, μπλε πορτοκαλάδα χωρίς ανθρακικό, σόδα και σόδα λεμόνι, σε νέες και ανανεωμένες συσκευασίες.   Ο Διευθυντής Εφοδιαστικής Αλυσίδας και Στρατηγικού σχεδιασμού Κεντρικής Ευρώπης, κ. Αναστάσιος Καρακαϊδός δήλωσε: «Στην PepsiCo Hellas συνεχίζουμε την διαδρομή μιας βιώσιμης οικονομικής ανάπτυξης στηρίζοντας έμπρακτα την παραγωγική δυναμική της Ελλάδας. Είμαστε ιδιαίτερα χαρούμενοι και περήφανοι για την έναρξη της παραγωγής αναψυκτικών ΉΒΗ (κουτί) στην Ελλάδα. Μια ενέργεια που εκτός από το οικονομικό όφελος για τη χώρα μας συμβάλλει σημαντικά και στη μείωση του οικολογικού αποτυπώματος της εταιρείας, αφαιρώντας από το δρόμο εκατοντάδες φορτηγά ετησίως. Στόχος μας είναι να συνεχίσουμε με αυξανόμενο ρυθμό την έμπρακτη στήριξη της Ελληνικής οικονομίας και του περιβάλλοντος στο άμεσο μέλλον».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Fraport-Greece-gia-proti-fora-stin-ellada-i-14i-synantisi-diaxeiriston-eyropaikon-aerodromion-sta-xania-to-rantevou/3743227/,Fraport Greece: Για πρώτη φορά στην Ελλάδα η 14η συνάντηση Διαχειριστών Ευρωπαϊκών Αεροδρομίων – Στα Χανιά το ραντεβού,2023-04-04T18:29:55+03:00,newsit.gr,"NewsIT Μεγαλες Επιχειρησεις Fraport Greece: Για πρωτη φορα στην Ελλαδα η 14η συναντηση Διαχειριστων Ευρωπαικων Αεροδρομιων – Στα Χανια το ραντεβου Η Fraport Greece, φορέας διαχείρισης και λειτουργίας των 14 περιφερειακών αεροδρομίων, φιλοξενεί για πρώτη φορά στην Ελλάδα, τη 14η ετήσια συνάντηση των Διαχειριστών Ευρωπαϊκών Αεροδρομίων (ACI EUROPE 14th Regional Airports Conference & Exhibition, RACE 2023), το διάστημα 25-27 Απριλίου 2023, στα Χανιά. Η διάσκεψη ACI EUROPE RACE που θα φιλοξενήσει η Fraport Greece στα Χανιά, έχει καταστεί θεσμός στην αγορά των αερομεταφορών και είναι η μοναδική εκδήλωση στον αεροπορικό χώρο αφιερωμένη στους περιφερειακούς κόμβους της Ευρώπης και στα μικρότερα αεροδρόμια.  Με ετήσια συχνότητα διοργάνωσης, η συγκεκριμένη διάσκεψη τελεί υπό την αιγίδα του Διεθνούς Αεροπορικού Συμβουλίου (ACI), που εκπροσωπεί περισσότερα από 500 αεροδρόμια σε 55 χώρες της Ευρώπης. Αξίζει δε, να σημειωθεί ότι τα συμμετέχοντα αεροδρόμια καλύπτουν πάνω από το 90% της εμπορικής εναέριας κυκλοφορίας της «Γηραιάς Ηπείρου». Στη φετινή διοργάνωση αναμένονται περισσότερα από 150 στελέχη της κοινότητας των περιφερειακών αεροδρομίων από όλη την Ευρώπη.  Η προηγούμενη ετήσια συνάντηση του ACI EUROPE RACE 2022 πραγματοποιήθηκε στην πόλη Παλέρμο της Ιταλίας, με οικοδεσπότη την GESAP S.p.A. – Aeroporto di Palermo, ενώ η πόλη που θα αναλάβει τη σκυτάλη για τη διοργάνωση της επόμενης χρονιάς, θα ανακοινωθεί στις εργασίες του συνεδρίου, στα Χανιά. Ο κος Alexander Zinell, CEO της Fraport Greece, δήλωσε σχετικά: «Με ιδιαίτερη χαρά καλωσορίζουμε στην Ελλάδα το 14th ACI EUROPE RACE 2023, το οποίο για φέτος, θα διεξαχθεί στην πόλη των Χανίων της Κρήτης. Είμαστε ενθουσιασμένοι που ο κλάδος ανακάμπτει και η επιθυμία των επιβατών να ταξιδέψουν παραμένει αδιάκοπη. Ωστόσο, τα αεροδρόμια, ειδικά τα περιφερειακά, αντιμετωπίζουν πολλαπλές προκλήσεις πέρα και πάνω από τη ραγδαία αύξηση του αριθμού των επιβατών. Ως η εταιρεία που έχει πραγματοποιήσει μία από τις μεγαλύτερες ποτέ επενδύσεις στην οικοδέσποινα χώρα Ελλάδα, δεσμευόμαστε η φετινή συνάντηση, να είναι τόσο ξεχωριστή όσο και η πόλη που τη φιλοξενεί». Ο κος Olivier Jankovec, Γενικός Διευθυντής της ACI EUROPE, δήλωσε σχετικά: «Στη 14η ετήσια συνάντηση των Διαχειριστών Ευρωπαϊκών Αεροδρομίων (ACI EUROPE 14th Regional Airports Conference & Exhibition, RACE 2023), στα Χανιά, θα δοθεί η ευκαιρία σε όλους τους συμμετέχοντες να συζητήσουν μία πλειάδα θεμάτων που αντικατοπτρίζουν το σπουδαίο ρόλο των περιφερειακών αεροδρομίων στην προώθηση της συνδεσιμότητας της Ευρώπης. Αποτελούν την πρώτη γραμμή του κλάδου μας για την κλιματική δράση και την απαλλαγή από τις εκπομπές άνθρακα, παρέχοντας ζωτικής σημασίας υπηρεσίες σε κοινότητες της Ευρώπης, όπως αυτές των νησιών και των απομακρυσμένων περιοχών. Θα ήθελα να ευχαριστήσω θερμά τη Fraport Greece, εταιρεία λειτουργίας και διαχείρισης του αεροδρομίου Χανίων «Ιωάννης Δασκαλογιάννης», για τη φιλοξενία του συνεδρίου. Η δέσμευσή της στον κλάδο των αερομεταφορών και στην ανάπτυξη των περιφερειακών αεροδρομίων είναι πραγματικά αξιέπαινη και είναι τιμή μας που θα συγκεντρωθούμε σε έναν τόσο όμορφο τόπο, χάρη στις προσπάθειές της».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Aegean-72-ayksisi-epivatikis-kinisis-apo-to-2022-2-6-ekat-epivates-to-1o-trimino-tou-2023/3743182/,"Aegean: 72% αύξηση επιβατικής κίνησης από το 2022 – 2,6 εκατ. επιβάτες το 1ο τρίμηνο του 2023",2023-04-04T17:36:12+03:00,newsit.gr,"NewsIT Μεγαλες Επιχειρησεις Aegean: 72% αυξηση επιβατικης κινησης απο το 2022 – 2,6 εκατ. επιβατες το 1ο τριμηνο του 2023 Σημαντική ήταν η άνοδος στην επιβατική κίνηση της Aegean και το πρώτό τρίμηνο του 2023 οι επιβάτες έφτασαν τα 2,6 εκατομμύρια. Με την συνολική επιβατική κίνηση της AEGEAN για το 1ο τρίμηνο του έτους 72% υψηλότερα από το 2022 (2,6 εκατ. επιβάτες) άλλα και για πρώτη φορά να ξεπερνά την αντίστοιχη του 2019 (+5% αύξηση), και την επιβατική κίνηση εξωτερικού από τα δυο μεγαλύτερα αεροδρόμια της χώρας (Αθήνα, Θεσσαλονίκη) να καταγράφει σχεδόν διπλασιασμό (+98%) και σημαντική αύξηση +17% από το 2019, ολοκληρώθηκε η χειμερινή περίοδος αντικατοπτρίζοντας την επένδυση της εταιρείας στο πιο αδύναμο τρίμηνο του έτους, αλλά και τις θετικές προοπτικές για τη ζήτηση προς τη χώρα, πριν ακόμη από το ξεκίνημα της κύριας τουριστικής περιόδου.  Πιο συγκεκριμένα, τους προηγούμενους χειμερινούς μήνες (Ιανουάριο, Φεβρουάριο, Μάρτιο) από το Αεροδρόμιο «Ελευθέριος Βενιζέλος» της Αθήνας η επιβατική κίνηση εξωτερικού της AEGEAN, το 1ο τρίμηνο του τρέχοντας έτους αυξήθηκε κατά 16% σε σχέση με το 2019, ενώ κατά τη διάρκεια του χειμώνα προστέθηκαν 6 νέα απευθείας δρομολόγια αλλά και μεγαλύτερες συχνότητες σε υπάρχοντα, υποστηρίζοντας  τη  δυναμική της Αθήνας ως ελκυστικού προορισμού καθ’ όλη τη διάρκεια του χρόνου, που συνεχώς εμπλουτίζεται και με νέες ελκυστικές, αναβαθμισμένες επιλογές σε ποιοτικά καταλύματα.  Εξίσου ενθαρρυντικά είναι και τα αποτελέσματα της επιβατικής κίνησης εξωτερικού από και προς το αεροδρόμιο Μακεδονία της Θεσσαλονίκης, τον 2ο μεγαλύτερο κόμβο της AEGEAN, η οποία καταγράφεται αυξημένη κατά 23% σε σχέση με το 2019 και κατά 107% σε σχέση με τον προηγούμενο χρόνο, όπου για πρώτη φορά πραγματοποιήθηκαν απευθείας συνδέσεις το χειμώνα με Ρώμη, Μιλάνο, Βερολίνο, Βρυξέλες και Ζυρίχη.   Ο κ. Δημήτρης Γερογιάννης, Διευθύνων Σύμβουλος, ανέφερε σχετικά: «Η ενίσχυση του χειμώνα και η επέκταση της περιόδου, είναι πάντα στον πυρήνα της προσπάθειας μας για την εταιρεία και τη χώρα. Είμαστε ιδιαίτερα ικανοποιημένοι που η επένδυσή μας σε περισσότερους προορισμούς στην χαμηλή περίοδο έφερε σημαντική αύξηση επιβατών με υψηλές μάλιστα πληρότητες. Εξακολουθούμε να βλέπουμε θετικές ενδείξεις και κρατήσεις για το καλοκαίρι, που όπως πάντα θα διαμορφώσει το αποτέλεσμα της χρονιάς». Σημειώνεται, ότι η AEGEAN στο συνολικό πρόγραμμα του 2023, θα επιχειρεί με 76 αεροπλάνα και θα προσφέρει συνολικά 18 εκατ. θέσεις, με 11 εκατ. θέσεις εξωτερικού, 2 εκατ. περισσότερες συγκριτικά με το 2022 και 800 χιλιάδες περισσότερες από το 2019. Η εταιρεία θα επιχειρεί σε 161 προορισμούς σε 46 χώρες με 264 απευθείας δρομολόγια και έχει παραλάβει ήδη 3 από τα 9 νέα αεροσκάφη Airbus 320/321 neo που είναι προγραμματισμένα για το 2023, φτάνοντας ήδη τα 22 από τα 46 συνολικά Airbus 320/321 neo που έχει σε παραγγελία.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/episkepsi-ston-olth-apo-ti-diplomatiki-akadimia-tou-ypourgeiou-eksoterikon/3742730/,Επίσκεψη στον ΟΛΘ από τη Διπλωματική Ακαδημία του Υπουργείου Εξωτερικών,2023-04-04T08:40:37+03:00,newsit.gr,"NewsIT Μεγαλες Επιχειρησεις Επισκεψη στον ΟΛΘ απο τη Διπλωματικη Ακαδημια του Υπουργειου Εξωτερικων Την ΟΛΘ ΑΕ επισκέφθηκε η ΚΖ σειρά Υποψηφίων Ακολούθων Πρεσβείας του Υπουργείου Εξωτερικών συνοδευόμενοι από τον Διευθυντή της Διπλωματικής Ακαδημίας, Πρέσβη κ. Νικόλαο Γαριλίδη, στο πλαίσιο εκπαιδευτικής επίσκεψης σε Μακεδονία – Θράκη. Κατά τη διάρκεια της επίσκεψης, οι Υποψήφιοι Ακόλουθοι Πρεσβείας είχαν την ευκαιρία να ενημερωθούν από στελέχη της Εταιρείας για το όραμα, την αποστολή και τη στρατηγική της ΟΛΘ ΑΕ.  Στη συνέχεια, η Γενική Εμπορική Διευθύντρια & Διευθύντρια Στρατηγικής Επικοινωνίας της ΟΛΘ Α.Ε., Θεοδώρα Ρήγα, παρουσίασε το παρόν και το μέλλον του Λιμένα Θεσσαλονίκης αναλύοντας τις δραστηριότητες της Εταιρείας, την πορεία υλοποίησης του Επενδυτικού Πλάνου και το πρόγραμμα αναβάθμισης των υποδομών, του εξοπλισμού και των παρεχόμενων υπηρεσιών του Λιμένα μέσω του τρισδιάστατου διαδραστικού μοντέλου της Εταιρείας.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Deal-sta-trofima-sygxoneysi-me-aporrofisi-tis-Green-Cola-apo-ti-xitos-To-Green-Beverages-Group-kai-o-neos-CEO-d-mpourkas/3742059/,Deal στα Τρόφιμα: Συγχώνευση με απορρόφηση της Green Cola από τη Χήτος – To Green Beverages Group και ο νέος CEO  Δ. Μπούρκας,2023-04-03T12:07:13+03:00,newsit.gr,"NewsIT Μεγαλες Επιχειρησεις Deal στα Τροφιμα: Συγχωνευση με απορροφηση της Green Cola απο τη Χητος – To Green Beverages Group και ο νεος CEO Δ. Μπουρκας Σχέδιο συγχώνευσης ενέκριναν τα Διοικητικά Συμβούλια των εταιριών της ΧΗΤΟΣ ΑΒΕΕ και Green Cola Hellas, όπως αυτό συντάχθηκε από ανεξάρτητο σύμβουλο στον οποίο είχε ανατεθεί σε προγενέστερο χρόνο το συγκεκριμένο project. Η συγχώνευση προβλέπει την απορρόφηση των εταιριών Green Cola Hellas και Green Cola Operations από την ΧΗΤΟΣ ΑΒΕΕ, δημιουργώντας με τον τρόπο αυτό μια ενιαία μεγάλη εταιρία στον κλάδο των “Νon Alcoholic Better For You Beverages” προϊόντων, υπό την ενιαία ομπρέλα της GREEN BEVERAGES GROUP που συστάθηκε για το σκοπό αυτό το καλοκαίρι του 2022.  Η νέα ενοποιημένη πλέον εταιρία έχει στην κατοχή της τα σήματα ΖΑΓΟΡΙ, ΖΑΓΟΡΙ SPARKLING, ΖΑΓΟΡΙ GO GREEN, GREEN COLA, GREEN FLAVORS, GREEN MOCKTAILS, ΖΗΡΕΙΑ, καθώς και την αποκλειστική διανομή των σημάτων EVIAN και EVIAN SPARKLING για την Ελληνική Αγορά. Η παραγωγή των προϊόντων της εταιρίας γίνεται σε 5 ιδιόκτητα εργοστάσια στα Ιωάννινα, την Ορεστιάδα και την Κορινθία, ενώ έχει παραχωρήσει το δικαίωμα εμφιάλωσης μέρους των προϊόντων της (licensee agreement) σε τρίτους εμφιαλωτές τόσο στην Ελλάδα, όσο και σε σημαντικές αγορές στις οποίες δραστηριοποιείται στην Ευρώπη, την Αμερική και τη Μέση Ανατολή. Η νέα ενοποιημένη εταιρία απασχολεί περισσότερους από 500 εργαζόμενους τόσο στα εργοστάσιά της, όσο και στα κέντρα διανομής και τα γραφεία της στην Ελλάδα και το εξωτερικό. Στο πλαίσιο της συγχώνευσης της ΧΗΤΟΣ ΑΒΕΕ και της GREEN COLA,  εκλέχθηκε νέο Διοικητικό Συμβούλιο στην απορροφώσα εταιρία, στο οποίο οι βασικοί μέτοχοι αποφάσισαν να μην συμμετέχουν, ενώ διατηρούν τη συμμετοχή τους στο Βoard της Group Beverages Group PLC με έδρα το Λονδίνο.  Με σαφή προσανατολισμό στην επίτευξη της στρατηγικής δυναμικής ανάπτυξης της GREEN BEVERAGES GROUP, τόσο στην Ελλάδα όσο και στις αγορές του εξωτερικού, από τις 20 Μαρτίου 2023 αναλαμβάνει καθήκοντα Διευθύνοντος Συμβούλου του Ομίλου ο κύριος Δαμιανός Μπούρκας. O Δαμιανός Μπούρκας έχει μακρά προϋπηρεσία, πολλές παραστάσεις και εμπειρία στο χώρο του FMCG και ειδικότερα των beverages τα τελευταία 24 χρόνια τόσο στην Ελλάδα όσο και στο εξωτερικό. Εμπειρία και γνώσεις που αποκόμισε μέσα από ποικίλες διευθυντικές θέσεις διευρυμένης ευθύνης κατά τη διάρκεια της έως σήμερα σταδιοδρομίας του. Ειδικότερα τα τελευταία 12 χρόνια εργάστηκε με επιτυχία στην Monster Energy αρχικά, ως Country Manager Greece & Cyprus, και εν συνεχεία σε ποικίλες θέσεις διευρυμένης εμπορικής ευθύνης και πολυπλοκότητας (Regional Commercial Director South East Europe 2012-14, Vice President Commercial East Business Unit 2014-18, Regional Vice President Eastern Europe 2018-21). Από τον Σεπτέμβριο του 2021 διατέλεσε Senior Vice President – Central Eastern Europe, Russia, Middle East, North & East Africa με έδρα την Ελλάδα, ενώ παράλληλα υπήρξε και ενεργό μέλος της ηγετικής ομάδας της Monster Energy για την περιφέρεια του EMEA (Europe, Middle East, and Africa).  Η εμπειρία και η εξειδίκευσή του κυρίου Μπούρκα στον κλάδο των μη αλκοολούχων ποτών και οι ηγετικές του ικανότητες θα συμβάλλουν σημαντικά στη χάραξη στρατηγικής ανάπτυξης και στην ανάδειξη της εξωστρέφειας του Ομίλου. Ταυτόχρονα, αναμένεται να διαδραματίσει καθοριστικό ρόλο στην αξιοποίηση και διεύρυνση του προϊοντικού χαρτοφυλακίου μέσα από την περαιτέρω αξιοποίηση του υφιστάμενου διευρυμένου στελεχιακού δυναμικού της GREEN BEVERAGES GROUP, αλλά και του εμπλουτισμού του μέσω στοχευμένων παρεμβάσεων όποτε και όπου κριθούν αυτές απαραίτητες. Η αειφόρα ανάπτυξη του Ομίλου στην Ελλάδα και στο εξωτερικό καθώς και η ανάδειξη του σε ένα κορυφαίο και πρότυπο εργασιακό περιβάλλον με σεβασμό στον άνθρωπο και το περιβάλλον, θα συνεχίσει να βρίσκεται στο επίκεντρο της στρατηγικής της GREEN BEVERAGES GROUP.  Ο Όμιλος GREEN BEVERAGES διαθέτει πλέον τρεις θυγατρικές στην Ελλάδα, στις Η.Π.Α και στη Μέση Ανατολή (Dubai), με ένα ενοποιημένο τζίρο που αναμένεται να προσεγγίσει τα 120 εκατ. ευρώ το 2023, αλλά και με ένα δυναμικό πλάνο επέκτασης των δραστηριοτήτων του στην Ευρώπη, την Αμερική, την Ασία και την Αφρική. Στόχος του νέου πενταετούς πλάνου του GREEN BEVERAGES GROUP είναι ο διπλασιασμός του τζίρου του Ομίλου καθώς και η σημαντική ανάπτυξη της κερδοφορίας του, που θα προέλθουν κυρίως μέσα από στρατηγικές αειφόρου ανάπτυξης στις αγορές του εξωτερικού, καθώς και μέσω περαιτέρω ενδυνάμωσης των επιδόσεων της εταιρίας στην Ελλάδα. Τα προϊόντα της εταιρίας βρίσκονται ήδη στα ράφια των μεγαλύτερων retailers παγκοσμίως, συμπεριλαμβανομένων των Carrefour, Ahold-Delhaize, Walmart, Whole Foods, Kroger, Albertsons, αλλά διακινούνται και μέσω σημαντικών online platforms, όπως η Amazon, Ocado, Walmart marketplace κ.α.       ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Business-deal-stin-ekpaideysi-i-BC-Partners-eksagorazei-to-mitropolitiko-kollegio-kai-to-iek-akmi-o-ependytikos-stoxos/3741960/,Business deal στην εκπαίδευση: Η BC Partners εξαγοράζει το Μητροπολιτικό Κολλέγιο και το ΙΕΚ Ακμή – Ο επενδυτικός στόχος,2023-04-03T10:22:39+03:00,newsit.gr,"NewsIT Μεγαλες Επιχειρησεις Business deal στην εκπαιδευση: Η BC Partners εξαγοραζει το Μητροπολιτικο Κολλεγιο και το ΙΕΚ Ακμη – Ο επενδυτικος στοχος Τους κορυφαίους παρόχους μεταδευτεροβάθμιας εκπαίδευσης, το Μητροπολιτικό Κολλέγιο και το ΙΕΚ ΑΚΜΗ εξαγοράζει η BC Partners, επιβεβαιώνοντας τις προοπτικές ανάπτυξης που καταγράφει ο κλάδος της εκπαίδευσης στην Ελλάδα. Ειδικότερα, η BC Partners, κορυφαία διεθνής εταιρεία επενδύσεων, υπέγραψε οριστική συμφωνία για την απόκτηση του πλειοψηφικού πακέτου μετοχών του Μητροπολιτικού Κολλεγίου και του ΙΕΚ ΑΚΜΗ, κορυφαίων παρόχων μεταδευτεροβάθμιας εκπαίδευσης στην Ελλάδα, σε συνεργασία με τους ιδρυτές, Κωνσταντίνο και Καλλιόπη Ροδοπούλου, οι οποίοι παραμένουν μέτοχοι και θα συνεχίσουν να στηρίζουν την επιχείρηση.  Γιορτάζοντας φέτος τη 40η επέτειό του, ο όμιλος έχει επιτύχει αδιάκοπη ανάπτυξη από την ίδρυσή του. Σήμερα, μετά από συνεχείς επενδύσεις, λειτουργεί ένα δίκτυο 27 εκπαιδευτηρίων και υποκαταστημάτων, με υπερσύγχρονες εγκαταστάσεις και εξοπλισμό, σε όλες τις μεγάλες πόλεις της Ελλάδας. Με οδηγό του το εξαιρετικό ακαδημαϊκό προσωπικό, ο Όμιλος παρέχει διεθνή και καινοτόμο εκπαίδευση σε περισσότερους από 22.000 φοιτητές, σε ένα ευρύ φάσμα ακαδημαϊκών και επαγγελματικών κλάδων. Ο όμιλος παραμένει πρωτοπόρος στη μεταδευτεροβάθμια εκπαίδευση, καθοδηγούμενος από τη σταθερή δέσμευσή του για συνεχή καινοτομία και παροχή -των καλύτερων στην κατηγορία τους- προγραμμάτων σπουδών, προσαρμοσμένα κάθε φορά στις ανάγκες της αγοράς εργασίας. Η συμφωνία είναι η δεύτερη επένδυση της BC Partners GR Investment LP (BCPGR), του ειδικού επενδυτικού βραχίονα της BC Partners που επιδιώκει να επενδύει και να υποστηρίζει εταιρείες με υψηλό ρυθμό ανάπτυξης στην Ελλάδα. Τα τελευταία 16 χρόνια, μέσω των κεφαλαίων που διαχειρίζεται η BC Partners, έχουν υλοποιηθεί επενδύσεις άνω των 6 δισ. ευρώ στην Ελλάδα, συμπεριλαμβανομένων των επενδύσεων στις Pharmathen, Pet City, Wind και Nova (για την οποία έχουν δεσμευτεί 2 δισ. ευρώ για την ανάπτυξη δικτύου οπτικών ινών).  Η επένδυση της BCPGR στον Όμιλο αντανακλά το ξεχωριστό ενδιαφέρον της BC Partners στην εκπαίδευση και υλοποιείται σε συνέχεια των επενδύσεών της σε κορυφαίες διεθνώς εταιρείες του κλάδου, όπως η Springer Nature, κορυφαίος παγκόσμιος πάροχος υπηρεσιών επιστημονικών, τεχνικών και ιατρικών πληροφοριών, η Keesing, εταιρεία ανάπτυξης και έκδοσης εκπαιδευτικού περιεχομένου και η EAB, πάροχος έρευνας, λογισμικού και τεχνολογικών υπηρεσιών -συνδρομητικής βάσης- στον κλάδο της τριτοβάθμιας εκπαίδευσης. Ο κ. Νίκος Σταθόπουλος, πρόεδρος της BC Partners, δήλωσε: «Ο όμιλος αντανακλά τα χαρακτηριστικά που αναζητούμε στις επενδύσεις μας: ηγέτες της αγοράς που επωφελούνται από τη μακροπρόθεσμη και ανθεκτική ανάπτυξη, δημιουργώντας αξία σε πολλά επίπεδα. Σε συνεργασία με τον Κωνσταντίνο και την Καλλιόπη, θα υποστηρίξουμε τον όμιλο στο επόμενο στάδιο της ανάπτυξής του, μέσω καινοτόμων εκπαιδευτικών προγραμμάτων, ψηφιακών πρωτοβουλιών και της διεθνούς επέκτασης της επιχείρησης». Ο κ. Κωνσταντίνος Ροδόπουλος και η κα. Καλλιόπη Ροδοπούλου, ιδρυτές του Ομίλου, σημείωσαν: «Είμαστε πολύ ενθουσιασμένοι για τη συνεργασία μας με την BC Partners, η οποία έχει μια αποδεδειγμένα επιτυχημένη παρουσία στην Ελλάδα, εισάγοντας έναν πλούτο διεθνούς τεχνογνωσίας και επιχειρησιακής αριστείας. Η εμβληματική αυτή επένδυση αναδεικνύει τα ισχυρά θεμέλια στα οποία βασίζεται η ελληνική αγορά, ενώ θα μας υποστηρίξει, ώστε να συνεχίσουμε να παρέχουμε υπηρεσίες με βάση τα υψηλότερα εκπαιδευτικά πρότυπα στις νέες και τους νέους στην Ελλάδα, αλλά και στην υπόλοιπη Ευρώπη». Η ολοκλήρωση της εξαγοράς υπόκειται σε ρυθμιστικές εγκρίσεις και αναμένεται να ολοκληρωθεί έως το Β’ τρίμηνο του 2023. Σύμβουλοι για την BC Partners ήταν οι Deloitte και Karatzas & Partners.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/taiped-oloklirosi-tis-v-fasis-tou-diagonismou-gia-to-xoro-tou-koitasmatos-fysikou-aeriou-notia-kavala/3740721/,ΤΑΙΠΕΔ: Ολοκλήρωση της Β’ φάσης του διαγωνισμού για το χώρο του κοιτάσματος φυσικού αερίου «Νότια Καβάλα»,2023-04-01T15:00:00+03:00,newsit.gr,"NewsIT Μεγαλες Επιχειρησεις ΤΑΙΠΕΔ: Ολοκληρωση της Β’ φασης του διαγωνισμου για το χωρο του κοιτασματος φυσικου αεριου «Νοτια Καβαλα» Το ΤΑΙΠΕΔ, ανακοίνωσε ότι ολοκληρώθηκε δίχως υποβολή προσφορών η Β φάση του διεθνούς διαγωνισμού για την παραχώρηση της χρήσης, ανάπτυξης και εκμετάλλευσης του υπόγειου φυσικού χώρου που προκύπτει από το σχεδόν εξαντληθέν κοίτασμα φυσικού αερίου «Νότια Καβάλα», με σκοπό τη μετατροπή του σε υπόγεια αποθήκη φυσικού αερίου (ΥΑΦΑ). Το ΤΑΙΠΕΔ αναφέρει με δελτίο τύπου πως θα αξιολογήσει τις συνθήκες στις διεθνείς αγορές φυσικού αερίου, λαμβάνοντας υπόψη τα δεδομένα που έχουν δημιουργήσει η εισβολή της Ρωσίας στην Ουκρανία και οι αποφάσεις της Ευρωπαϊκής Επιτροπής στο πλαίσιο του σχεδίου REPowerEU, προκειμένου να εξετάσει το ενδεχόμενο προκήρυξης νέου διαγωνισμού στο άμεσο μέλλον για την αξιοποίηση του υπόγειου χώρου του κοιτάσματος φυσικού αερίου ως ΥΑΦΑ.  Μεταξύ των παραμέτρων που θα εξεταστούν θα είναι η δυνατότητα αποθήκευσης υδρογόνου, σύμφωνα με τα όσα προβλέπονται στο σχέδιο REPowerEU για την ταχύτερη απεξάρτηση από τις εισαγωγές ορυκτών καυσίμων και την ενίσχυση της ενεργειακής ασφάλειας των κρατών μελών.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/taiped-8-ependytika-sximata-stin-gia-tin-aksiopoiisi-tou-organismou-limenos-volou/3740718/,ΤΑΙΠΕΔ: 8 επενδυτικά σχήματα στην για την αξιοποίηση του Οργανισμού Λιμένος Βόλου,2023-04-01T13:35:47+03:00,newsit.gr,"NewsIT Μεγαλες Επιχειρησεις ΤΑΙΠΕΔ: 8 επενδυτικα σχηματα στην για την αξιοποιηση του Οργανισμου Λιμενος Βολου Το Διοικητικό Συμβούλιο του ΤΑΙΠΕΔ, εταιρεία μέλος του Υπερταμείου, προχώρησε στην προεπιλογή των επενδυτικών σχημάτων που πληρούν τα κριτήρια συμμετοχής στη Β’ φάση (υποβολή Δεσμευτικών Προσφορών) για την απόκτηση πλειοψηφικής συμμετοχής σε ποσοστό τουλάχιστον 67% στο μετοχικό κεφάλαιο της εταιρείας Οργανισμός Λιμένος Βόλου (ΟΛΒ Α.Ε.). Σύμφωνα με το δελτίο τύπου του ΤΑΙΠΕΔ, τα προεπιλεγέντα επενδυτικά σχήματα είναι τα εξής (με αλφαβητική σειρά):  Advance Properties O.O.D. Κοινοπραξία Goldair Cargo A.E. – Goldair Handling Α.Ε.  Κοινοπραξία Intrakat A.E. – TΕΚΑΛ Α.Ε. Κοινοπραξία Israel Shipyards Ltd – Χαλυβουργία Ελλάδος Α.Ε. Mariner Capital Ltd QTerminals W.L.L. ΓΕΚ ΤΕΡΝΑ Α.Ε. Οργανισμός Λιμένος Θεσσαλονίκης Α.Ε. Τα προεπιλεγέντα επενδυτικά σχήματα, αφού υπογράψουν τις σχετικές Συμβάσεις Εμπιστευτικότητας, θα λάβουν τα τεύχη της Β’ φάσης του διαγωνισμού (υποβολή Δεσμευτικών Προσφορών) και θα αποκτήσουν πρόσβαση στην εικονική αίθουσα τεκμηρίωσης (Virtual Data Room), όπου θα έχουν αναρτηθεί στοιχεία και λοιπές πληροφορίες σχετικά με το περιουσιακό στοιχείο.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Regency-Entertainment-stin-teliki-eytheia-ependysi-200-ekat-eyro-prasino-fos-gia-neo-proorismo-psyxagogias-sto-marousi/3739871/,Regency Entertainment: Στην τελική ευθεία επένδυση 200 εκατ. ευρώ – Πράσινο φως για νέο προορισμό ψυχαγωγίας στο Μαρούσι,2023-03-31T12:13:52+03:00,newsit.gr,"NewsIT Μεγαλες Επιχειρησεις Regency Entertainment: Στην τελικη ευθεια επενδυση 200 εκατ. ευρω – Πρασινο φως για νεο προορισμο ψυχαγωγιας στο Μαρουσι Εγκρίθηκε το επενδυτικό σχέδιο για τη δημιουργία ξενοδοχείου πολυτελείας, χώρων πολιτισμού, εκδηλώσεων και συνεδρίων, εστίασης και ψυχαγωγίας, καζίνο και μεγάλων υπόγειων χώρων στάθμευσης στο Μαρούσι.  Τον δρόμο για την υλοποίηση επένδυσης 200 εκατ. ευρώ για τη δημιουργία πόλου ψυχαγωγίας και φιλοξενίας στο Μαρούσι ανοίγει το Συμβούλιο της Επικρατείας, με την έγκριση του σχετικού σχεδίου Προεδρικού Διατάγματος που δημοσιεύτηκε στην Εφημερίδα της Κυβερνήσεως. Η απόφαση αποτελεί καθοριστικό βήμα σε μία διαδικασία που ξεκίνησε πριν από 15 χρόνια και θεσμοθετήθηκε με δύο Νόμους, τον Νοέμβριο του 2017 και τον Μάρτιο του 2021. Η επένδυση αφορά στη δημιουργία ενός υπερσύγχρονου, «πράσινου», χαμηλής δόμησης και υψηλής αισθητικής πόλου ψυχαγωγίας και φιλοξενίας, που θα περιβάλλεται από χώρους πρασίνου και ελεύθερους χώρους για κοινωφελείς χρήσεις. Εκτός από το ξενοδοχείο, το καζίνο και τους χώρους εστίασης και φιλοξενίας, θα πραγματοποιηθούν επιπλέον οδικά έργα, με χρηματοδότηση του φορέα της επένδυσης. Από τα 55 στρέμματα της υπό αξιοποίηση έκτασης, συνολικά 25 προβλέπεται να αναδιαμορφωθούν και να αποδοθούν στον Δήμο Αμαρουσίου με την ολοκλήρωση της ανάπτυξης. Η έκταση αυτή περιλαμβάνει αθροιστικά 15 στρέμματα χώρων πρασίνου και κοινόχρηστων χώρων, καθώς και 10 στρέμματα δρόμων και πεζοδρόμων από και προς τις εγκαταστάσεις του Ολυμπιακού Σταδίου και τις γειτονικές περιοχές. Χώροι και υποδομές θα είναι στο εξής στη διάθεση των κατοίκων, των εργαζομένων και των επισκεπτών της περιοχής. Η δημιουργία του πόλου ψυχαγωγίας και φιλοξενίας στο Μαρούσι αποτελεί την πρώτη, μετά από πολλά χρόνια, στρατηγική επένδυση που υλοποιείται στα βόρεια προάστια. Όπως τονίζουν από την εταιρεία, η επένδυση θα αναβαθμίσει συνολικά μια αναξιοποίητη περιοχή, με τη δημιουργία νέων χώρων πρασίνου και υποδομών που θα αναδείξουν την περιοχή σε προορισμό για τους κατοίκους και της επισκέπτες της Αθήνας. Παράλληλα, ο φορέας της επένδυσης θα προχωρήσει στην πλήρη ανάπλαση του φυσικού τοπίου στην θέση Μαυροβούνι της Πάρνηθας, ενώ θα αποδώσει την υπερσύγχρονη εγκατάσταση τελεφερίκ και το πάρκινγκ των 1.000 θέσεων στο Ελληνικό Δημόσιο για χρήση από τους κατοίκους της Αττικής που επισκέπτονται τον Εθνικό Δρυμό."
newsit.gr,https://www.newsit.gr/megales-epixeiriseis/ellaktor-i-epomeni-mera-meta-tin-polisi-tis-aktor/3739853/,Ελλάκτωρ: Η επόμενη μέρα μετά την πώληση της Άκτωρ,2023-03-31T11:53:44+03:00,newsit.gr,"NewsIT Μεγαλες Επιχειρησεις Ελλακτωρ: Η επομενη μερα μετα την πωληση της Ακτωρ - Το χρονικο του deal και η ανανεωμενη στρατηγικη Μετά από μακρόχρονες διαπραγματεύσεις κι αφού τελικά επισφραγίστηκε ένα ιστορικό deal στον κλάδο των κατασκευών με την Intrakat να αποκτά έναντι συνολικού τιμήματος 215 εκατ. ευρώ, την Άκτωρ, η επόμενη ημέρα βρίσκει τον όμιλο Ελλάκτωρ να εστιάζει κατά προτεραιότητα τη δραστηριότητά του στον ευρύτερο κλάδο των υποδομών, τα έργα ΣΔΙΤ, τη διαχείριση απορριμμάτων και τον τομέα ακινήτων. Ειδικότερα, με την πώληση της Άκτωρ, ο όμιλος Ελλάκτωρ, ισχυροποιεί περαιτέρω τη χρηματοοικονομική του θέση, μέσω ενίσχυσης της λειτουργικής και καθαρής του κερδοφορίας και των αντίστοιχων περιθωρίων κέρδους. Επιπλέον, ενισχύει σημαντικά τη ρευστότητά του και κατά συνέπεια τη δυνατότητά του, αφενός να χρηματοδοτήσει απρόσκοπτα το επενδυτικό του σχέδιο και αφετέρου να επιστρέψει κεφάλαια στους μετόχους.  Για τον όμιλο Ελλάκτωρ, η συμφωνία είναι κομβικής σημασίας, καθώς αποκτά ευελιξία και δυνατότητα αξιοποίησης των κεφαλαίων που αποκόμισε από την πώληση της Άκτωρ, προκειμένου να επικεντρωθεί σε κερδοφόρες δραστηριότητες στον τομέα των υποδομών, με μεγαλύτερες αποδόσεις και χαμηλότερο κίνδυνο. Στρατηγικά, θα εστιάσει τη δραστηριότητα του στον ευρύτερο κλάδο των υποδομών στην Ελλάδα, αξιοποιώντας τα έσοδα της συναλλαγής σε δραστηριότητες με μακροπρόθεσμες και προβλέψιμες αποδόσεις, τις Παραχωρήσεις και τα έργα ΣΔΙΤ / τη Διαχείριση Απορριμμάτων και την Ανάπτυξη – Διαχείριση ακινήτων.  Το 2021, με την είσοδο της Reggeborgh ως βασικού μετόχου στην Ελλάκτωρ και τον ορισμό νέας διοίκησης στον όμιλο, τέθηκαν οι βάσεις για την επαναφορά του σε μία βιώσιμη πορεία ανάπτυξης και σταθερής κερδοφορίας μέσα από την εξυγίανση του κατασκευαστικού κλάδου και την κεφαλαιακή ισχυροποίησή του. Αυτό ήταν και το μεγαλύτερο στοίχημα της διοίκησης τότε, να επαναφέρει την ιστορική κατασκευαστική εταιρεία σε ανταγωνιστικό επίπεδο και να μετατρέψει τις ζημιές σε κέρδη με προοπτικές περαιτέρω ανάπτυξης. Μία σειρά από στρατηγικές αποφάσεις και ενέργειες όπως, η έκδοση ομολογιακού δανείου 50 εκ. ευρώ με κάλυψη -κατά το μεγαλύτερο ποσοστό- από την Reggeborgh, η επιτυχής αύξηση μετοχικού κεφαλαίου κατά 120 εκ. ευρώ και η απόφαση σταδιακής απεμπλοκής του ομίλου από ζημιογόνες αγορές, θα επανατοποθετήσουν στρατηγικά τον όμιλο τόσο στην εγχώρια, όσο και στις διεθνείς αγορές, αντιμετωπίζοντας αποφασιστικά τις εκκρεμότητες του παρελθόντος, και θέτοντας στέρεες βάσεις για την επαναφορά του κατασκευαστικού κλάδου. Δύο χρόνια μετά, η διοίκηση της Ελλάκτωρ, κεφαλαιοποιώντας μια επιτυχημένη στρατηγική αλλά και υλοποιώντας συστηματικά τη διαδικασία αναδιάρθρωσης του κλάδου κατάφερε να εξυγιάνει τη χρηματοοικονομική θέση της Άκτωρ και να επαναφέρει την ανταγωνιστικότητά της με ένα ανεκτέλεστο που υπολογίζεται σήμερα στα 2,8 δισ. ευρώ (εν αναμονή και των ετήσιων αποτελεσμάτων του 2022). Πετυχαίνει την αύξηση της αξίας και την ανταγωνιστική ανάκαμψη της εταιρείας σε μόλις δύο χρόνια γεγονός που επικυρώνεται και από την υψηλή αποτίμησή της στα 214 εκ. που της αποδίδεται στην παρούσα συναλλαγή. Ο όμιλος παραμένει στις κορυφαίες θέσεις στον τομέα των Παραχωρήσεων στην Ελλάδα με προβλεπόμενες ταμειακές ροές από τα υφιστάμενα έργα που υπερβαίνουν τα 1,3 δισ. ευρώ τα επόμενα χρόνια. Η ανάπτυξη του εν λόγω κλάδου αποτελεί μία εκ των βασικών προτεραιοτήτων του ομίλου Ελλάκτωρ, την οποία πρόκειται να ενδυναμώσει περαιτέρω με έργα ΣΔΙΤ σε όλο το φάσμα των δραστηριοτήτων, επωφελούμενος των σημαντικών προοπτικών που παρουσιάζει η ελληνική αγορά στους τομείς των Μεταφορών, των Κτηριακών και των Τουριστικών Υποδομών και του Περιβάλλοντος. Όσον αφορά στον Κλάδο Περιβάλλοντος, ο Όμιλος συνεχίζει μέσω της Ηλέκτωρ, η οποία εφαρμόζει τεχνολογίες αιχμής στον κλάδο διαχείρισης απορριμμάτων και παραγωγής πράσινης ενέργειας, να παρέχει καινοτόμες περιβαλλοντικές υπηρεσίες στη χώρα, με ετήσια έσοδα άνω των €120 εκ. Επιπρόσθετα, ο όμιλος διατηρεί συμμετοχές στον Κλάδο Ανάπτυξης Ακινήτων (Real Estate) μέσω της REDS. Η REDS αναμένεται να αναπτύξει ένα φιλόδοξο επενδυτικό σχέδιο ύψους €400 εκατ. (Γούρνες – Καμπάς). Τέλος, μέσω της Anemos Res, στην οποία διατηρεί ποσοστό 25%, δραστηριοποιείται στον Κλάδο Ανανεώσιμων Πηγών Ενέργειας.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/i-Intrakat-apektise-tin-aktor-to-timima-ton-214-ekat-kai-to-neo-topio-stis-kataskeyes/3739791/,Η Intrakat απέκτησε την Άκτωρ – Το τίμημα των 214€ εκατ. και το νέο τοπίο στις κατασκευές,2023-03-31T10:59:39+03:00,newsit.gr,"NewsIT Μεγαλες Επιχειρησεις Ιστορικο deal: Η Intrakat απεκτησε την Ακτωρ - Το τιμημα των 214€ εκατ. και το νεο τοπιο στις κατασκευες Επισφραγίστηκε η εξαγορά της Άκτωρ, κατασκευαστικού βραχίονα της Ελλάκτωρ από την Intrakat, μία σημαντική συμφωνία που ανέρχεται στα 100 εκατ. ευρώ αλλάζοντας τα δεδομένα στον κατασκευαστικό κλάδο. Το τίμημα που θα καταβάλει η Intrakat θα εξοφληθεί πλήρως με την ολοκλήρωσή της συναλλαγής, ενώ ποσό 114 εκατ. ευρώ, το οποίο αφορά ενδοομιλικές υποχρεώσεις της ΑΚΤΩΡ προς εταιρείες του ομίλου ΕΛΛΑΚΤΩΡ, θα αποπληρωθεί σταδιακά από αυτήν με την εγγύηση της Intrakat, εντός 19 μηνών από την ολοκλήρωση της συναλλαγής. Η εξαγορά σηματοδοτεί την ισχυροποίηση της θέσης του ομίλου Intrakat στον κλάδο, καθώς το νέο εταιρικό σχήμα θα διαθέτει ανεκτέλεστο έργων που προσεγγίζει τα 4 δισεκατομμύρια ευρώ (στοιχεία 9μήνου 2022)  Η συμφωνία εξαγοράς είναι συνεπής με την αναπτυξιακή στρατηγική των νέων βασικών μετόχων της εταιρείας (Δ. Μπάκος, Ι. Καϋμενάκης, Α. Εξάρχου) για τη διεκδίκηση πρωταγωνιστικού ρόλου σε υποδομές και έργα ΣΔΙΤ και τη διεύρυνση του επιχειρηματικού αποτυπώματος του ομίλου στην Ελλάδα και τη ΝΑ Ευρώπη. Ο αντιπρόεδρος και διευθύνων σύμβουλος της Intrakat Αλέξανδρος Εξάρχου, δήλωσε με αφορμή την υπογραφή της συμφωνίας: «Η εξαγορά της ΑΚΤΩΡ συνάδει απόλυτα με το αναπτυξιακό πλάνο της νέα διοίκησης της Intrakat, το οποίο προβλέπει την ανάληψη πρωταγωνιστικού ρόλου στον κλάδο, καθώς και την περαιτέρω επέκτασή μας στην περιοχή της ΝΑ Ευρώπης. Για εμάς, το στοίχημα της επόμενης μέρας δεν είναι απλώς η αύξηση των έργων και του ανεκτέλεστου, αλλά η κατασκευή σύγχρονων έργων και υποδομών εθνικής εμβέλειας, με ποιοτικά χαρακτηριστικά, που αλλάζουν προς το καλύτερο την καθημερινότητα των πολιτών, προσδίδοντας οφέλη στις τοπικές κοινωνίες και τις επόμενες γενιές.  Η προτεραιότητά μας είναι να συμβάλλουμε με όλες μας τις δυνάμεις στην αναπτυξιακή πορεία της Ελλάδας. Τόσο η Intrakat όσο και η ΑΚΤΩΡ διαθέτουν υψηλή τεχνογνωσία και εμπειρία σε απαιτητικά έργα υψηλών προδιαγραφών και η συνένωση δυνάμεων δημιουργεί νέες συναρπαστικές προοπτικές για τον όμιλό μας».  Η συμφωνία τελεί υπό την έγκριση των αρμόδιων αρχών και της γενικής συνέλευσης των μετόχων των πωλητών. Η συναλλαγή αναμένεται να έχει ολοκληρωθεί το αργότερο εντός το Δ’ τριμήνου  του 2023.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/PeopleCert-48-ayksisi-tou-kyklou-ergasion-ekriktiki-zitisi-se-pistopoiiseis/3739784/,PeopleCert: 48% αύξηση του κύκλου εργασιών – Εκρηκτική ζήτηση σε πιστοποιήσεις,2023-03-31T10:53:37+03:00,newsit.gr,"NewsIT Μεγαλες Επιχειρησεις PeopleCert: 48% αυξηση του κυκλου εργασιων – Εκρηκτικη ζητηση σε πιστοποιησεις Εντυπωσιακά αποτελέσματα με αύξηση του κύκλου εργασιών κατά 48%, φθάνοντας στα €138,1 εκατ. και προ φόρων, τόκων κι αποσβέσεων κέρδη (ΕBITDA) κατά 647%, στα €90,6 εκατ. πέτυχε το 2022 η PeopleCert, παγκόσμιος ηγέτης στην πιστοποίηση επαγγελματικών και γλωσσικών δεξιοτήτων, που εδραιώθηκε ως το πρώτο unicorn (νεοσύστατη εταιρεία τεχνολογίας) στην Ελλάδα, μετά την εξαγορά της βρετανικής AXELOS τον Ιούλιο του 2021. «Τα οικονομικά αποτελέσματα για τη χρήση του έτους 2022 – πρώτο πλήρες οικονομικό έτος μετά την εξαγορά της AXELOS – σηματοδοτούν την αρχή μιας νέας εποχής στις οικονομικές επιδόσεις της PeopleCert», ανακοίνωσε ο Ιδρυτής και πρόεδρος του ομίλου Βύρων Νικολαΐδης, από τα κεντρικά γραφεία της εταιρείας στο Λονδίνο.  Με εφαλτήριο την εξαγορά της βρετανικής AXELOS τον Ιούλιο του 2021 – η οποία εδραίωσε τον όμιλο ως τον πρώτο ελληνικό μονόκερο (unicorn) με αποτίμηση άνω του €1 δισ, η PeopleCert υλοποίησε το 2022 τους στόχους της:  Ολοκλήρωσε τις συνέργειες και την ενσωμάτωση της AXELOS 12 μήνες νωρίτερα από το προβλεπόμενο χρόνο κι επεκτάθηκε στους τομείς του Βusiness Analysis, Software Quality και Software Testing μέσω της εξαγοράς των QAI πιστοποιήσεων, καθώς και στη δημιουργία επίσημου εκπαιδευτικού υλικού (Official Training Material) μέσω εξαγοράς εκπαιδευτικού υλικού από την  ΙΤpreneurs. Τα οικονομικά αποτελέσματα που πέτυχε η εταιρεία το 2022 ανά κατηγορία έχουν ως εξής: Οι πιστοποιήσεις Business & IT (συμπεριλαμβανομένων των ITIL®, PRINCE2® και DevOps®) αυξήθηκαν κατά 42% ενώ οι πιστοποιήσεις γλωσσομάθειας (LanguageCert®), αύξηση κατά 61%. Παράλληλα μειώθηκε κατά 44,2% το κόστος πωλήσεων σε £17,4 εκατ. (€20,5 εκατ.) το 2022 από £31,3 εκατ. (€36,4 εκατ.) το 2021 με αποτέλεσμα την αύξηση του μικτού κέρδους κατά 107.3% στα £100,3 εκατ. (€117,6 εκατ.) από £48,4 εκατ. (€56,3 εκατ.) το 2021 και την αύξηση του μικτού περιθωρίου κέρδους από 60,7% σε 85,2% .  Όσον αφορά το χαρτοφυλάκιο προϊόντων της PeopleCert είναι προσβάσιμο σε 200 χώρες,  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/taiped-anakiryxthike-o-protimiteos-ependytis-gia-ti-marina-pylou/3739189/,ΤΑΙΠΕΔ: Ανακηρύχθηκε ο προτιμητέος επενδυτής για τη μαρίνα Πύλου,2023-03-30T15:19:21+03:00,newsit.gr,"NewsIT Μεγαλες Επιχειρησεις ΤΑΙΠΕΔ: Ανακηρυχθηκε ο προτιμητεος επενδυτης για τη μαρινα Πυλου Το σχήμα που αποτελείται από τις εταιρείες D MARINAS HELLAS ΜΟΝΟΠΡΟΣΩΠΗ Α.Ε.- ΤΟΥΡΙΣΤΙΚΕΣ ΕΠΙΧΕΙΡΗΣΕΙΣ ΜΕΣΣΗΝΙΑΣ ΑΝΩΝΥΜΗ ΕΤΑΙΡΕΙΑ, ανακηρύχθηκε από το ΤΑΙΠΕΔ ως προτιμητέος επενδυτής για την παραχώρηση του δικαιώματος χρήσης και εκμετάλλευσης της μαρίνας Πύλου για 40 χρόνια. Η συνολική αξία της συμφωνίας για την αξιοποίηση της μαρίνας Πύλου ανέρχεται σε 1,5 εκατ. ευρώ και περιλαμβάνει εφάπαξ καταβλητέο ποσό 550.000 ευρώ κατά την έναρξη της παραχώρησης συν ποσοστό επί των ετήσιων ακαθάριστων εσόδων της μαρίνας.  Εκτιμάται ότι ο νέος παραχωρησιούχος θα υλοποιήσει τα επόμενα έτη επενδύσεις της τάξης των 15 εκατ. ευρώ για την αναβάθμιση των υποδομών και της επιχειρησιακής ικανότητας της μαρίνας. Ο φάκελος του διαγωνισμού θα υποβληθεί στο Ελεγκτικό Συνέδριο για προσυμβατικό έλεγχο, ενώ τα κείμενα της συναλλαγής θα υπογραφούν μετά την έγκριση του Ανώτατου Δικαστηρίου. Η μαρίνα Πύλου βρίσκεται στο κεντρικό και βορειανατολικό τμήμα της παραλιακής ζώνης της πόλης της Πύλου, με δυνατότητα ελλιμενισμού περίπου 130 τουριστικών σκαφών με μήκος από 8 έως 30 μέτρα.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Intrakat-prasino-fos-gia-tin-eksagora-tis-aktor-istoriko-deal-gia-tis-kataskeyes/3738628/,Intrakat: Πράσινο φως για την εξαγορά της Άκτωρ– Ιστορικό deal για τις κατασκευές,2023-03-29T21:04:55+03:00,newsit.gr,"NewsIT Μεγαλες Επιχειρησεις Intrakat: Πρασινο φως για την εξαγορα της Ακτωρ– Ιστορικο deal για τις κατασκευες Στην τελική ευθεία βρίσκεται το deal της Intrakat για την εξαγορά της Άκτωρ, κατασκευαστικού βραχίονα της Ελλάκτωρ, μια συμφωνία που υπολογίζεται κοντά στα 200 εκατ. ευρώ, καθώς στις 29/3 συνεδρίασε το διοικητικό συμβούλιο του ομίλου Intrakat, το οποίο εξουσιοδότησε τον αντιπρόεδρο και διευθύνοντα σύμβουλο της εταιρείας κ. Αλέξανδρο Εξάρχου για την υπογραφή της συμφωνίας εξαγοράς. Από την πλευρά της Ελλάκτωρ, ανάλογη εξουσιοδότηση για τη διαπραγμάτευση της συμφωνίας εξαγοράς έχει δοθεί στον κ. Θύμιο Μπουλούτα chief executive officer. Για την ολοκλήρωση της συμφωνίας, απαιτείται έγκριση από την Επιτροπή Ανταγωνισμού.  Με αυτό το deal, η Intrakat ετοιμάζεται να υλοποιήσει το στόχο της να καταστεί δεύτερη μεγαλύτερη κατασκευαστική εταιρεία στην ελληνική αγορά, έναν στόχο που είχε προαναγγείλει ο κ. Εξάρχου στη γενική συνέλευση των μετόχων, όπου ζητούσε έγκριση για να προχωρήσει η εταιρεία σε αύξηση μετοχικού κεφαλαίου. Σύμφωνα με τα διαθέσιμα στοιχεία, με την απόκτηση της Άκτωρ, η Ιντρακάτ θα ξεπεράσει τα 4 δισ. ευρώ σε έργα και ανεκτέλεστο, σύμφωνα με στοιχεία εννεαμήνου 2022.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Box-Now-ependytiko-programma-eos-24-ekat-eyro-ta-sxedia-kai-o-rolos-stin-elliniki-agora/3738183/,"Box Now: Επενδυτικό πρόγραμμα έως 24 εκατ. ευρώ, τα σχέδια και ο ρόλος στην ελληνική αγορά",2023-03-29T11:40:00+03:00,newsit.gr,"NewsIT Μεγαλες Επιχειρησεις Box Now: Επενδυτικο προγραμμα εως 24 εκατ. ευρω, τα σχεδια και ο ρολος στην ελληνικη αγορα Νέες επενδύσεις που στο σύνολό τους θα αγγίξουν τα 25 εκατ. ευρώ έως το 2024 έχει σε εξέλιξη η εταιρεία παροχής ψηφιακών και φυσικών υπηρεσιών διακίνησης δεμάτων B2C2B Box Now, που φέτος συμπληρώνει δύο χρόνια δράσης στην ελληνική αγορά. Η εταιρεία αποτελεί θυγατρική του Emma Capital Group, με επιτυχημένο ιστορικό επενδύσεων στην Ελλάδα όπως ΟΠΑΠ, Τράπεζα Πειραιώς και Profarm Όπως τόνισε ο διευθύνων σύμβουλος Δημήτρης Ανδριώτης, στο πλαίσιο δημοσιογραφικής ενημέρωσης, στόχος της BOX NOW είναι να δημιουργήσει το μεγαλύτερο δίκτυο αυτόματων μηχανημάτων παραλαβής δεμάτων στη περιοχή της Νοτιοανατολικής Ευρώπης, επιτυγχάνοντας όσο πιο άμεσους χρόνους για την παράδοση δεμάτων.  Σχετικά με το ανθρώπινο δυναμικό που απασχολεί στην ελληνική αγορά, αριθμεί τους 150 εργαζόμενους, ειδικευόμενους σε διαφορετικούς τομείς, ενώ στόχος είναι να διπλασιαστούν έως το τέλος του χρόνου. Η BOX NOW, είναι μια πράσινη πρωτοπόρος start up. Αποτελεί την εξέλιξη των εξειδικευμένων εταιρειών παράδοσης δεμάτων, η οποία ιδρύθηκε τον Απρίλιο του 2021, αλλάζοντας τα δεδομένα στις παραδόσεις ηλεκτρονικού εμπορίου.  Σε μία άκρως ανταγωνιστική και δύσκολη περίοδο, με τις πλέον αντίξοες συνθήκες που δημιουργήθηκαν λόγω της πανδημίας της covid-19 αλλά και της ενεργειακής κρίσης, δύο έτη μετά από την έναρξη λειτουργίας της η BOX NOW έχει εξυπηρετήσει περισσότερους από 200.000 καταναλωτές. Στο πρώτο τρίμηνο του 2023, έχει πραγματοποιήσει περισσότερες από 400.000 παραδόσεις ενώ μέχρι στιγμής συνεργάζεται με περισσότερα από 600 eshops. Πλέον η BOX NOW Ελλάδας λειτουργεί και ως advisory hub στο ΙΤ και στο Marketing για τις υπόλοιπες χώρες που δραστηριοποιείται ο όμιλος. Τα BOX NOW Lockers τοποθετούνται σε εξωτερικούς, εύκολα προσβάσιμους 24/7 χώρους και είναι φιλικά προς το περιβάλλον, καθώς λειτουργούν αποκλειστικά με τη χρήση ανανεώσιμων πηγών ενέργειας. Πρόκειται για ένα έξυπνο μηχάνημα παραλαβής δεμάτων, που επιτρέπει την παραλαβή των παραγγελιών εύκολα και γρήγορα.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/SMERC-pentasteri-ependysi-20-ekat-eyro-stin-patmo-ta-epomena-sxedia-tou-n-karamouzi/3738168/,SMERC: Πεντάστερη επένδυση 20 εκατ. ευρώ στην Πάτμο – Τα επόμενα σχέδια του Ν. Καραμούζη,2023-03-29T11:26:11+03:00,newsit.gr,"NewsIT Μεγαλες Επιχειρησεις SMERC: Πενταστερη επενδυση 20 εκατ. ευρω στην Πατμο – Τα επομενα σχεδια του Ν. Καραμουζη Σε πλήρη εξέλιξη βρίσκεται η νέα μεγάλη επένδυση του επενδυτικού Ταμείου SMERemediumCap (SMERC), με επικεφαλής τον πρώην τραπεζίτη Νίκο Καραμούζη, καθώς όπως παρουσιάστηκε σε εκπροσώπους του Τύπου αφορά την πλήρη ανακαίνιση και λειτουργία του πεντάστερου ξενοδοχειακού συγκροτήματος Patmos Aktis Suites & Spa, στο νησί της Πάτμου. Όπως ανακοίνωσε το ελληνικό επενδυτικό ταμείο (fund) που διαχειρίζεται κεφάλαια ύψους 145 εκατομμυρίων ευρώ, πρόκειται για την μεγαλύτερη επένδυση που έχει γίνει στην Πάτμο.  Πριν από λίγες ημέρες η SMERemediumCap σε κοινοπραξία με τις Latonia Enterprises Company Limited – Athanasios Laskaridis family office και WHG Europe Limited – Brown Hotels απέκτησαν από την Intrum Hellas χαρτοφυλάκιο 72 ξενοδοχειακών μονάδων νομικής απαίτησης €254 εκατ. (Project Tethys), το πρώτο κλαδικό χαρτοφυλάκιο δανειακών απαιτήσεων που πωλείται στη δευτερογενή αγορά στην Ελλάδα, με κύριο στόχο την επιστροφή των ξενοδοχειακών επιχειρήσεων σε χρηματοπιστωτική και επιχειρησιακή ευρωστία. Όπως τόνισε ο κ. Καραμούζης στο περιθώριο της Συνέντευξης Τύπου, πρόθεση αποτελεί η επαναφορά σε ομαλή λειτουργία όλων των παραπάνω ξενοδοχείων, ενώ σε κάθε ένα απ’ αυτά θα ακολουθήσουν εξατομικευμένη στρατηγική.  Σχετικά με τα επόμενα επενδυτικά βήματα του SMERC, ενδιαφέρον έχουν αρκετοί τομείς, με προτεραιότητα στη φιλοξενία, τα τρόφιμα και τα ζώα συντροφιάς SMERemediumCap / Latonia Enterprises Company Limited – Athanasios Laskaridis family office / WHG Europe Limited – Brown Hotels χαρτοφυλακίου. Όπως τόνισε ο κ. Καραμούζης, υπάρχει μέλλον στον κλάδο κτηνιατρικής φροντίδας ζώων συντροφιάς κι εκεί θα εστιάσει η SMERC τις επενδυτικές της επιλογές. Το πρώτο σημαντικό βήμα στον τομέα έγινε τον Μάρτιο του 2022 με την εξαγορά της Κτηνιατρικής Κλινικής Πλακεντία, με δραστηριότητα στον κλάδο των κτηνιατρικών υπηρεσιών. Όσον αφορά την επένδυση που ανακοινώθηκε στην Πάτμο, έχει ήδη προχωρήσει η σημαντική ανακαίνιση και ο εκσυγχρονισμός του ξενοδοχειακού συγκροτήματος. Θεωρείται ως ένα από τα πιο εμβληματικά ξενοδοχεία των Δωδεκανήσων και πλέον ανταποκρίνεται στα υψηλότερα διεθνή πρότυπα, εξυπηρέτησης, ποιότητας, βιωσιμότητας και αειφορίας. Το σύνθετο επενδυτικό σχέδιο ανακαίνισης του υφιστάμενου ξενοδοχειακού συγκροτήματος, καθώς και το επενδυτικό πλάνο επέκτασης σε όμορο, ιδιόκτητο οικόπεδο, που βρίσκονται επίσης σε εξέλιξη, εντάχθηκαν και χρηματοδοτήθηκαν εν μέρει από το Ταμείο Ανάκαμψης και Ανθεκτικότητας. Έχει επίσης, δρομολογηθεί η επέκταση της δυναμικότητας των υφιστάμενων 56 σουιτών του παραθαλάσσιου συγκροτήματος με την κατασκευή 34 επιπλέον σουιτών με θέα τη θάλασσα, σε συνεργασία με τα αρχιτεκτονικά γραφεία 3SK Stylianidis και Patricia Anastasiadis. Το επενδυτικό σχέδιο έχει ήδη υποβληθεί στην Αρχαιολογική Υπηρεσία και αναμένεται η τελική έγκριση από το Υπουργείο Πολιτισμού. Η πρώτη φάση της επένδυσης που αφορά στην ανακαίνιση του υφιστάμενου ξενοδοχειακού συγκροτήματος ολοκληρώνεται το 2023. Παράλληλα, η διοίκηση του επενδυτικού Ταμείου SMERC, βρίσκεται σε προχωρημένες συζητήσεις για συμφωνία συνεργασίας franchising με διεθνή ξενοδοχειακή αλυσίδα υψηλού κύρους και παγκόσμιας εμβέλειας. Στόχος είναι να ενισχυθεί περαιτέρω η εξωστρέφεια της Πάτμου και του ξενοδοχείου, με την προσέλκυση υψηλότατου επιπέδου ξένων επισκεπτών. Το ξενοδοχείο απασχολεί σήμερα έμπειρο προσωπικό 85 ατόμων. Όταν ολοκληρωθεί η επένδυση θα απασχολεί περισσότερους από 110 εργαζόμενους, διπλασιάζοντάς τους σε σχέση με το 2019, ενώ αναμένεται να παράγει ακόμα περισσότερες δευτερογενείς ευεργετικές επιπτώσεις στην οικονομική δραστηριότητα της τοπικής κοινωνίας και της ευρύτερης γεωγραφικής περιφέρειας. Την παρουσίαση των παραπάνω στοιχείων έκαναν στο Μουσείο Μπενάκη οι επικεφαλής του SMERC και η διοίκηση του Ξενοδοχείου. Στην εκδήλωση παρέστησαν και απηύθυναν χαιρετισμό οι κκ Γιώργος Χατζημάρκος Περιφερειάρχης Ν. Αιγαίου και Ελευθέριος Πέντες, Δήμαρχος Πάτμου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/sarantis-ayksisi-poliseon-kata-9-6-to-2022-i-stratigiki-anaptyksis-ton-proionton-kai-oi-epiptoseis-sta-kerdi/3737823/,"Σαράντης: Αύξηση πωλήσεων κατά 9,6% το 2022 – Η στρατηγική ανάπτυξης των προϊόντων και οι επιπτώσεις στα κέρδη",2023-03-28T19:29:56+03:00,newsit.gr,"NewsIT Μεγαλες Επιχειρησεις Σαραντης: Αυξηση πωλησεων κατα 9,6% το 2022 – Η στρατηγικη αναπτυξης των προιοντων και οι επιπτωσεις στα κερδη Επιτυχημένη χρονιά αποτέλεσε το 2022 για τον όμιλο Σαράντη, όπως αποδεικνύεται από την ισχυρή αύξηση του όγκου πωλήσεών του κατά 9,6%, εν μέσω ενός εξαιρετικά περίπλοκου επιχειρηματικού περιβάλλοντος, που χαρακτηρίζεται από υψηλό πληθωρισμό, διαταραχές της εφοδιαστικής αλυσίδας, ενεργειακή κρίση και προκλήσεις που προκλήθηκαν από τον πόλεμο στην Ουκρανία. Ο Όμιλος δημιούργησε καθαρή θετική ταμειακή θέση €15,35 εκ. και ελεύθερες ταμειακές ροές, αντικατοπτρίζοντας την ισχυρή οικονομική του θέση. Επιπλέον, εφάρμοσε με επιτυχία μια διαδικασία εξορθολογισμού προϊόντων, η οποία υποστήριξε την αύξηση του όγκου πωλήσεων φέτος και τοποθετεί στρατηγικά τον Όμιλο για περαιτέρω μελλοντική ανάπτυξη εστιάζοντας στο χαρτοφυλάκιο HERO, τα προϊόντα υψηλής αξίας του Ομίλου.  Σύμφωνα με τα δημοσιευμένα οικονομικά αποτελέσματα, οι ενοποιημένες πωλήσεις του Ομίλου κατά το 2022 ανήλθαν σε € 445,07 εκ. από € 406,26 εκ. το έτος 2021, παρουσιάζοντας σημαντική αύξηση κατά 9,55% αποτέλεσμα αύξησης σε αξία αλλά και σε όγκο πωλήσεων. Η διαφοροποίηση του προϊοντικού του χαρτοφυλακίου, η έμφασή του στο HERO προϊοντικό χαρτοφυλάκιο, η ικανότητα του να εκμεταλλεύεται ευκαιρίες ανάπτυξης καθώς και δράσεις τιμολογιακής πολιτικής ενίσχυσαν τις πωλήσεις του Ομίλου σε όλη τη γεωγραφική περιοχή δραστηριοποίησης του και στις στρατηγικές κατηγορίες, ιδιαιτέρως στις κατηγορίες περιποίησης δέρματος, αντηλιακής φροντίδας, αποσμητικών, καθαρισμού σώματος, σάκων απορριμμάτων, συσκευασίας τροφίμων, συμπληρωμάτων διατροφής, καθώς επίσης και καλλυντικών επιλεκτικής διανομής που ωφελήθηκαν από υψηλότερη ζήτηση. Οι πωλήσεις στην Ελλάδα διαμορφώθηκαν σε € 148,24 εκ. το έτος 2022 από € 142,78 εκ. το έτος 2021, παρουσιάζοντας αύξηση κατά 3,82%, που υποστηρίχθηκε από ανάπτυξη στις στρατηγικές κατηγορίες προσωπικής φροντίδας & περιποίησης, όπως είναι η περιποίηση δέρματος, τα αντηλιακά, τα αποσμητικά, τα αρώματα, τα προϊόντα περιποίησης μαλλιών, καθώς επίσης και από τις κατηγορίες συσκευασίας τροφίμων και σάκων απορριμμάτων. Παράλληλα, οι πωλήσεις στην Ελλάδα ενισχύθηκαν σημαντικά από την αξιοποίηση ευκαιριών ανάπτυξης στην αγορά της υγείας & φροντίδας και στα κανάλια εξαγωγών, καθώς επίσης και από αυξημένη ζήτηση στην κατηγορία των καλλυντικών επιλεκτικής διανομής.  Οι θυγατρικές που αντιπροσωπεύουν 66,7% του συνόλου των πωλήσεων του Ομίλου, σημείωσαν άνοδο κατά 12,66% στα €296,83 εκ. το 2022 από €263,48 εκ. περσινό έτος. Εξαιρώντας την νομισματική επίδραση, σε ουδέτερη νομισματική βάση, οι πωλήσεις των θυγατρικών παρουσίασαν αύξηση πωλήσεων κατά 14,23%. Αξίζει να σημειωθεί ότι οι πωλήσεις των θυγατρικών περιλαμβάνουν πωλήσεις από τη θυγατρική του Ομίλου στην Ουκρανία, Ergopack. Μετά την αρχική αναστολή της λειτουργίας της ως αποτέλεσμα της εισβολής της Ρωσίας στην Ουκρανία, η μονάδα παραγωγής της Ergopack, η οποία εδρεύει στο Kaniv, βρίσκεται σε πλήρη λειτουργία από το τέλος Απριλίου του 2022. Καθ’ όλη τη διάρκεια του 2022, ο συνεχιζόμενος υψηλός πληθωρισμός, ο οποίος επιδεινώθηκε λόγω του πολέμου στην Ουκρανία, άσκησε σημαντική πίεση στην κερδοφορία του Ομίλου. Προκειμένου να μετριάσει εν μέρει τον αντίκτυπο των πληθωριστικών πιέσεων και των διαταραχών της εφοδιαστικής αλυσίδας, ο Όμιλος ανταποκρίθηκε με πρωτοβουλίες που στοχεύουν στην ανάπτυξη πωλήσεων, συμπεριλαμβανομένων ανατιμήσεων και ενισχυμένης διαφοροποίησης, διαφυλάττοντας ταυτόχρονα την ανταγωνιστική θέση του και την δέσμευσή του για υψηλή ποιότητα προϊόντων. Επιπλέον, ο Όμιλος έδωσε έμφαση σε πρωτοβουλίες εξοικονόμησης κόστους, που σχετίζονται με τη βελτιστοποίηση της εφοδιαστικής αλυσίδας, τον εξορθολογισμό του χαρτοφυλακίου προϊόντων, την αύξηση της αποδοτικότητας και παραγωγικότητας και τον έλεγχο των δαπανών διαφήμισης και προώθησης. Ως εκ τούτου, η κερδοφορία του Ομίλου διαμορφώνεται ως εξής: Τα Κέρδη Προ Φόρων, Τόκων και Αποσβέσεων (EBITDA) μειώθηκαν κατά 4,85% στα €45,53 εκ. κατά το 2022 από €47,86 εκ. το 2021 και το περιθώριο EBIΤDA διαμορφώθηκε στο 10,23% στο 2022 από 11,78% το περσινό έτος.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/vrettou-ylopoioume-ena-megalopnoo-kai-realistiko-orama-gia-tin-Attica-Bank/3737767/,Βρεττού: «Υλοποιούμε ένα μεγαλόπνοο και ρεαλιστικό όραμα για την Attica Bank»,2023-03-28T18:40:35+03:00,newsit.gr,"NewsIT Μεγαλες Επιχειρησεις Βρεττου: «Υλοποιουμε ενα μεγαλοπνοο και ρεαλιστικο οραμα για την Attica Bank» Για τον ρόλο της Attica Bank στην κάλυψη του χρηματοδοτικού κενού των μικρομεσαίων επιχειρήσεων, αλλά και την ανάταξή της σε έναν υγιή τραπεζικό πόλο μίλησε η Ελένη Βρεττού, Διευθύνουσα Σύμβουλος της τράπεζας στο 4ο Διεθνές Συνέδριο «The Greek economy: Looking into the future» που διοργανώνει το Οικονομικό Επιμελητήριο της Ελλάδας. Συμμετέχοντας σε συζήτηση με θέμα «Ο ρόλος του τραπεζικού συστήματος στη μετάβαση της ελληνικής οικονομίας», η επικεφαλής της Attica Bank επισήμανε ότι μετά τις συστημικές τράπεζες που εξυγιάνθηκαν επιτυχώς, έρχονται τώρα οι πιο μικρές τράπεζες του μη συστημικού χώρου με τη σειρά τους να αναδιαρθρωθούν και να βρουν τον λόγο ύπαρξης τους στην ελληνική οικονομία.  «Η Attica Bank είναι η πέμπτη μεγαλύτερη τράπεζα στη χώρα από πλευράς ενεργητικού, αλλά ήταν γνωστή ως ο “μεγάλος ασθενής”. Γι’ αυτό το λόγο έχουμε ξεκινήσει ήδη από τον Σεπτέμβριο ένα αρκετά φιλόδοξο πλάνο αναδιάταξης, αναδιοργάνωσης, εξυγίανσης και ταυτόχρονα ανάπτυξης με τη στήριξη των υφιστάμενων μετόχων, του ΤΧΣ και του ΤΜΕΔΕ, αλλά και των μελλοντικών, οι οποίοι μας δίνουν τα εφόδια για να μπορέσουμε να αλλάξουμε τη τράπεζα και να καλύψουμε ένα κενό το οποίο σαφώς υπάρχει στην ελληνική οικονομία. Είναι το μεγάλο στοίχημα του ελληνικού τραπεζικού μας συστήματος», σημείωσε χαρακτηριστικά η κυρία Βρεττού. Είναι η πρώτη φορά στα 100 χρόνια ιστορίας της τράπεζας, όπως είπε, που υπάρχει ένα όραμα αρκετά μεγαλόπνοο και φιλόδοξο, αλλά την ίδια στιγμή ρεαλιστικό. Επίσης, σημείωσε ότι οι τελευταίοι μήνες όπου υλοποιείται το business plan αρχίζουν και είναι θετικοί και «αυτό μας δείχνει ότι με τις κατάλληλες προϋποθέσεις και τους κατάλληλους ανθρώπους μπορούμε να γίνουμε ένας πολύ υγιής πόλος στο τραπεζικό σύστημα».  Η κυρία Βρεττού σημείωσε ότι είναι σε προχωρημένο στάδιο οι συζητήσεις μεταξύ των υφιστάμενων βασικών μετόχων και της Thrivest για την είσοδό της ως νέου μετόχου. Με αυτή την εξέλιξη, η τράπεζα θα μπορέσει θα ολοκληρώσει τον πρώτο σταθμό στον «οδικό χάρτη» της αναδιάρθρωσης της που είναι η επιτυχής αύξηση μετοχικού κεφαλαίου, ύψους 473 εκατ. ευρώ. Η ΑΜΚ θα έχει διπλό χαρακτήρα: αφενός τη μερική εξυγίανση του ισολογισμού της και αφετέρου ένα μεγάλο ποσό θα διοχετευθεί για αναδιοργάνωση και ανάπτυξη της τράπεζας. «Σε αυτό το πλάνο η Thrivest δείχνει τη διάθεση να καταθέσει ένα σημαντικό ποσό κεφαλαίων και να δημιουργηθεί ενδεχομένως και ένας μεγαλύτερος τραπεζικός πόλος μαζί με την Παγκρήτια με ενεργητικό που θα φθάνει τα 8 δισ. ευρώ, αλλά κυρίως θα είναι μια εξυγιασμένη τράπεζα». Μετά την ΑΜΚ, σημαντικό βήμα για την Attica Bank είναι η πώληση τουλάχιστον ενός χαρτοφυλακίου Μη Εξυπηρετούμενων Δανείων από τα συνολικά τέσσερα, κάτι που η κυρία Βρεττού χαρακτήρισε «ορόσημο για την ιστορία της τράπεζας». Επίσης, θα υπάρξει συνολικά καλύτερη διαχείριση των υπολοίπων χαρτοφυλακίων και σταδιακή μείωση των NPEs. Σχετικά με τη χρηματοδότηση των επιχειρήσεων, όπως εξήγησε δύο μεγέθη δείχνουν ότι υπάρχει ένας τεράστιος πόρος μέσα στην ελληνική οικονομία και μια ανάγκη χρηματοδότησης που κάποιος πρέπει να καλύψει: από τη μία είναι ο αριθμός των ελληνικών επιχειρήσεων που παραμένουν αποκλεισμένες από το τραπεζικό σύστημα συν τη διαφορά του περιθωρίου μεταξύ των επιτοκίων καταθέσεων και δανεισμού. «Αυτό είναι το στοίχημα για τις πιο μικρές τράπεζες, να μπορέσουν έχοντας τους σωστούς κανόνες εταιρικής διακυβέρνησης, τη σωστή πιστωτική πολιτική, ακούγοντας τον πελάτη και αποκτώντας ξανά εξωστρέφεια να καλύψουν το κενό προσφέροντας ταχύτητα, ευελιξία και κυρίως πελατοκεντρική προσέγγιση. Αυτό το στοίχημα θέλουμε να κερδίσουμε στην Attica Bank».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Lamda-Development-rekor-symfonion-gia-Vouliagmenis-Mall-kai-Riviera-Galleria-sto-elliniko/3737509/,Lamda Development: Ρεκόρ συμφωνιών για Vouliagmenis Mall και Riviera Galleria στο Ελληνικό,2023-03-28T13:38:04+03:00,newsit.gr,"NewsIT Μεγαλες Επιχειρησεις Lamda Development: Ρεκορ συμφωνιων για Vouliagmenis Mall και Riviera Galleria στο Ελληνικο Οι σημαντικότεροι επιχειρηματίες του retail και της εστίασης βρέθηκαν στο Ελληνικό προσκεκλημένοι της Lamda Development – Ρεκόρ συμφωνιών για τους εμπορικούς προορισμούς του Ελληνικού, το Vouliagmenis Mall και τη Riviera Galleria. Με μεγάλη επιτυχία και με περισσότερους από 150 επιχειρηματίες που συνεργάζονται ήδη ή βρίσκονται σε διαπραγματεύσεις για τους εμπορικούς προορισμούς του Ελληνικού, πραγματοποιήθηκε πριν από λίγες ημέρες εκδήλωση της Lamda Development για το εμβληματικό έργο του Ελληνικού. Λίγες ημέρες μετά από την ιδιαίτερα επιτυχημένη εκδήλωση για τους αγοραστές διαμερισμάτων του Riviera Tower και των βιλών του Ελληνικού, η Lamda Development διοργάνωσε δεύτερη εκδήλωση-ξενάγηση, όπου προσκλήθηκαν επιχειρηματίες από τον κλάδο του retail και της εστίασης καθώς και υψηλόβαθμα στελέχη εταιρειών διεθνών και εγχώριων σημάτων. Στην εκδήλωση παραβρέθηκαν εκπρόσωποι από τις σημαντικότερες εταιρείες όπως: ATTICA, CALIN (Ιntimissimi, Calzedonia), CALLISTA, DIXONS/ΚΩΤΣΟΒΟΛΟΣ, FOURLIS GROUP (IKEA, Intersport, Leroy Merlin, Holland & Barett, Dpam), H&M group, HOLMES PLACE, INDITEX (ZARA, OYSHO, MASSIMO DUTTΙ  κα), IMANOGLOU, KESSARIS, LALAOUNIS, ΜΑRINOPOULOS (GAP, Starbucks), MINAS DESIGNS, NIKOS KOULIS, PUBLIC, PAGONI (Eponymo), PAPAIOANNOU (Lapin), SEPHORA, TSAVDAROGLOU (MAX MARA, MARELLA) VENETIA VILDIRIDIS, VILLAGE CINEMAS (ANT1 GROUP), ZEUS & DIONE.  Οι προσκεκλημένοι της Lamda Development ξεναγήθηκαν στο εργοτάξιο και εντυπωσιάστηκαν από τους εξαιρετικά γρήγορους ρυθμούς στις εργασίες της μεγάλης ανάπτυξης του Ελληνικού. Με το πέρας της ξενάγησης, ο CEO της Lamda Development Οδυσσέας Αθανασίου και η Chief Development and Investment Assets Officer, Μελίνα Παΐζη υποδέχθηκαν τους προσκεκλημένους και παρουσίασαν αναλυτικά το χρονοδιάγραμμα ανάπτυξης των δύο μεγάλων εμπορικών και ψυχαγωγικών αναπτύξεων που δημιουργούνται στο Ελληνικό, το Vouliagmenis Mall και τη Riviera Galleria.   Πρόκειται για τους εμπορικούς προορισμούς του μέλλοντος που θα ενισχύσουν την εμπειρία αγορών, καινοτομίας και ψυχαγωγίας: – Το Vouliagmenis Mall σχεδιασμένο από το κορυφαίο αρχιτεκτονικό γραφείο AEDAS, είναι το Mall του μέλλοντος, το μεγαλύτερο στη νότια Ευρώπη, 1,5 φορά μεγαλύτερο του The Mall Athens, με 280 καταστήματα. Υπολογίζεται ότι θα υποδεχτεί 17 εκατομμύρια επισκέπτες το χρόνο. Οι κύριες κατασκευαστικές εργασίες θα ξεκινήσουν το πρώτο εξάμηνο του 2024. Είναι αξιοσημείωτο ότι έχει ήδη συμφωνηθεί το 52% της μισθώσιμης επιφάνειας ενώ μέχρι το τέλος του έτους αναμένεται να έχει ξεπεράσει το 70%. – Η Riviera Galleria, το κόσμημα της Αθηναϊκής Ριβιέρας με την υπογραφή του βραβευμένου Ιάπωνα αρχιτέκτονα Kengo Kuma, έχει μισθώσιμη επιφάνεια, 19.000 τ.μ και 100 καταστήματα. Και σε αυτόν τον προορισμό η εμπορική πρόοδος είναι αξιοσημείωτη με τις συμφωνίες να ξεπερνούν το 20% της μισθώσιμης επιφάνειας, ποσοστό που εκτιμάται ότι θα ξεπεράσει το 50% μέχρι το τέλος του έτους."
newsit.gr,https://www.newsit.gr/megales-epixeiriseis/Teleperformance-Greece-kai-Women-Act-koini-drasi-gia-ti-gynaikeia-endynamosi-sto-xoro-tis-ergasias-ti-dilosan-4-gynaikes-CEO/3737200/,Teleperformance Greece και Women Act: Κοινή δράση για τη γυναικεία ενδυνάμωση στο χώρο της εργασίας – Τι δήλωσαν 4 γυναίκες CEO,2023-03-28T07:45:35+03:00,newsit.gr,"NewsIT Μεγαλες Επιχειρησεις Teleperformance Greece και Women Act: Κοινη δραση για τη γυναικεια ενδυναμωση στο χωρο της εργασιας – Τι δηλωσαν 4 γυναικες CEO Μια ουσιαστική συζήτηση για το μέλλον της εργασίας και τον ρόλο της γυναικείας ηγεσίας πραγματοποίησε στις 22 Μαρτίου η Teleperformance Greece, σε συνεργασία με τη Women Act, θέλοντας να αναδείξει την προστιθέμενη αξία των γυναικών στον χώρο της εργασίας και τη σημασία της εφαρμογής πολιτικών ισότητας. Αφορμή για την εκδήλωση στάθηκε μια καμπάνια ευαισθητοποίησης της Teleperformance Greece, για την Ημέρα της Γυναίκας, που είχε ως στόχο την ανάδειξη των ασυνείδητων στερεοτύπων στην κοινωνία μας και της ανάγκης για την εξάλειψή τους.  Αναφερόμενη στη θέση της γυναίκας στην αγορά εργασίας η κ. Charlotte Foucteau, Διευθύνουσα Σύμβουλος της Teleperformance Greece, τόνισε την ανάγκη ύπαρξης εταιρικών διαδικασιών και καλλιέργειας της κατάλληλης κουλτούρας προκειμένου να ανελίσσονται οι γυναίκες στην κορυφή της εργασιακής πυραμίδας. Εξέφρασε την άποψη ότι η ενδυνάμωση των γυναικών, ώστε να συμμετέχουν πλήρως και ισότιμα στην αγορά εργασίας και να αξιοποιήσουν στο μέγιστο τις δυνατότητές τους, δεν ωφελεί μόνο τα ίδια τα άτομα και τις οικογένειές τους. Συμβάλλει επίσης στην ενίσχυση της καινοτομίας, της ανάπτυξης και της ανταγωνιστικότητας τόσο για τις επιχειρήσεις, όσο και για την οικονομία μας στο σύνολό της. «Ας συνεργαστούμε όλοι για να καταρρίψουμε τα εμπόδια, να αμφισβητήσουμε τα στερεότυπα και να δημιουργήσουμε έναν κόσμο όπου κάθε γυναίκα θα έχει την ευκαιρία να πετύχει και να θριαμβεύσει», ανέφερε χαρακτηριστικά. Επεσήμανε, τέλος ότι η φιλοσοφία της Teleperformance Greece επικεντρώνεται στην ενσωμάτωση κατάλληλων πρακτικών γύρω από την αποδοχή της διαφορετικότητας, κάτι που αποδεικνύεται με αριθμούς, καθώς το 54% του πολυάριθμου ανθρώπινου δυναμικού της αποτελείται από γυναίκες, ενώ το 47% των θέσεων ευθύνης καλύπτονται από γυναίκες.  Δηλώσεις της CEO της ΕΑΤΕ Η Διευθύνουσα Σύμβουλος της Ελληνικής Αναπτυξιακής Τράπεζας Επενδύσεων κ. Αντιγόνη Λυμπεροπούλου ανέφερε ότι «η μητρότητα και η ηγεσία θέλουν συντονισμό και ισορροπία στην κατανομή των ευθυνών στο πλαίσιο της οικογένειας. Η κ. Λυμπεροπούλου τόνισε επίσης ότι οι αποφάσεις που λαμβάνουν τα υψηλόβαθμα στελέχη στους χώρους εργασίας, οφείλουν να είναι συμπεριληπτικές, ενώ σημείωσε ότι στην ΕΑΤΕ, το 70% των υπαλλήλων είναι γυναίκες, οι οποίες κατέχουν το 60% των υψηλών διοικητικών θέσεων». Αναφέρθηκε επίσης στη σημασία που έχει η ύπαρξη ενός υποστηρικτικού περιβάλλοντος για τις γυναίκες. Η Ιδρύτρια και Διευθύνουσα Σύμβουλος του αθηΝΕΑ κ. Μαριάννα Σκυλακάκη, διαπίστωσε ότι «για μία εργαζόμενη μητέρα, η βοήθεια είναι προνόμιο και συνιστά ακόμη και σήμερα δομική δυσκολία, κάτι το οποίο χρήζει βελτίωσης μέσα από τη χάραξη κατάλληλων στρατηγικών. Η κ. Σκυλακάκη τόνισε τη σημασία της εφαρμογής πολιτικών για την ισότητα, μέσω των οποίων θα ανακτηθεί η ισορροπία στην ιεραρχία των χώρων εργασίας». Κατά την εναρκτήρια ομιλία της η Πρόεδρος και Συν-ιδρύτρια της Women Act κ. Μαίη Ζαννή αναφέρθηκε ιδιαίτερα στις προκλήσεις, στους περιορισμούς και στα στερεότυπα με τα οποία καλούνται οι γυναίκες να έρθουν αντιμέτωπες στον επαγγελματικό στίβο και επεσήμανε ότι «μόνο μέσω της ισότιμης τοποθέτησης των γυναικών σε ηγετικές θέσεις, μπορούμε να μιλάμε για ίσες ευκαιρίες». Αναφέρθηκε επίσης στα προγράμματα που υλοποιεί η Women Act με έμφαση στη γυναικεία ενδυνάμωση. Τη συζήτηση συντόνισε ο κ. Παναγιώτης Κακολύρης, Γενικός Διευθυντής και επικεφαλής στρατηγικής της SOCIALDOO, ο οποίος σχολίασε ότι οι εταιρείες σήμερα καλούνται να κάνουν πράξη τα κριτήρια ESG και να μην αρκούνται μόνο στην τυπική εκπλήρωσή τους και έφερε ως παράδειγμα την Teleperformance Greece η οποία εφαρμόζει εταιρικές πολιτικές για τη στήριξη των γυναικών, αναδεικνύοντας νέες προσεγγίσεις στον κλάδο.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/vikos-ependysi-6-ekat-eyro-sta-mi-apospomena-kapakia-ta-sxedia-se-anapsyktika-kai-nero/3736888/,Βίκος: Επένδυση 6 εκατ. ευρώ στα μη αποσπώμενα καπάκια – Τα σχέδια σε αναψυκτικά και νερό,2023-03-27T17:55:41+03:00,newsit.gr,"NewsIT Μεγαλες Επιχειρησεις Βικος: Επενδυση 6 εκατ. ευρω στα μη αποσπωμενα καπακια – Τα σχεδια σε αναψυκτικα και νερο Στα χνάρια της εθνικής οδηγίας για βιώσιμη πολιτική, η Ηπειρωτική Βιομηχανία Εμφιαλώσεως Βίκος, υλοποίησε μια νέα μεγάλη επένδυση της τάξης των 6 εκατ. ευρώ για αποσπώμενα καπάκια στις συσκευασίες pet των φυσικών μεταλλικών αναψυκτικών, με την εταιρεία να έχει επενδύσει συνολικά σε βάθος διετίας περί τα 28 εκατ. ευρώ. Η εταιρεία Βίκος εξετάζει τις προοπτικές επέκτασης και στην κατηγορία του νερού και σύμφωνα με το σχεδιασμό της διοίκησης, τα μη αποσπώμενα καπάκια στις συσκευασίες των φυσικών μεταλλικών νερών Βίκος, το πιθανότερο είναι ότι θα βρουν την εφαρμογή τους από την ερχόμενη χρήση.  Στον οικολογικό χαρακτήρα και την αξία της νέας επένδυσης για το περιβάλλον και την οικονομία αναφέρθηκε ο Κωνσταντίνος Σεπετάς Chief Marketing Officer της Ηπειρωτικής Βιομηχανίας Εμφιαλώσεων Α.Ε., μιλώντας σε εκπροσώπους του Τύπου. Όπως δήλωσε η νέα συσκευασία γίνεται σήμα κατατεθέν στην προστασία του περιβάλλοντος. Καθιστά εύκολες τις διαδικασίες της ανακύκλωσης, καθώς ο διαχωρισμός των υλικών γίνεται στο σημείο συγκέντρωσης. Η επένδυση για την εφαρμογή του αποσπώμενου καπακιού φτάνει τα 6 εκατομμύρια ευρώ και περιλαμβάνει τη νέα state – of – the – art γραμμή παραγωγής στην Petcom Plastics στη BΙ.ΠΕ Ιωαννίνων καθώς και την αναβάθμιση δύο γραμμών στο εργοστάσιο παραγωγής αναψυκτικών KRONES στο Καλπάκι Ιωαννίνων. Η νέα γραμμή παραγωγής έχει την υπογραφή της εξειδικευμένης, με βαθιά τεχνογνωσία εταιρεία Husky, και με αυτή την προσθήκη η Petcom Plastics πλέον διαθέτει 18 γραμμές παραγωγής.  Έχοντας ενσωματώσει νέες τεχνικές στη διαδικασία παραγωγής, με στόχο τη μείωση του πλαστικού στο περιβάλλον, η Βίκος γίνεται η πρώτη εταιρεία που χρησιμοποιεί το τελευταίας τεχνολογίας GME 30/40 μη αποσπώμενο καπάκι, ενισχύοντας έτσι την διαδικασία της ανακύκλωσης. Το νέο καπάκι αποτελεί custom σχέδιο, αποτέλεσμα εσωτερικού R&D που διήρκησε έναν χρόνο και εγγυάται καλύτερο performance – μπορεί να ανοιγοκλείσει έως και 100 φορές χωρίς να υποστεί αλλοίωση – αλλά και λιγότερο πλαστικό – 35% μείωση πλαστικού, από 2,85 γρ. σε 1,85 γρ. Παράλληλα, αυξάνεται η παραγωγική δυναμικότητα των μονάδων της Βίκος, η οποία μπορεί να φτάσει ακόμα και τα 92,571 πώματα σε μία ώρα. Όπως τονίστηκε, η Βίκος διαθέτει 18 γραμμές παραγωγής, εκ των οποίων οι 10 αφορούν στα καπάκια. Κατά τη διάρκεια της εκδήλωσης, ο K. Σεπετάς, αναφέρθηκε και στο μεγάλο στοίχημα του Βίκος pink grapefruit, το νεότερο μέλος στην γκάμα των φυσικών μεταλλικών αναψυκτικών της εταιρείας, που σημειώνει μεγάλη επιτυχία. Μέσα σε ένα χρόνο από το λανσάρισμά του, το προϊόν κατάφερε να καταγράψει διψήφιο μερίδιο, καταλαμβάνοντας τον Ιανουάριο του 2023 τη δεύτερη θέση με μερίδιο 18,6% (με στοιχεία Nielsen) στο σύνολο της αγοράς, όταν το 2022, το μερίδιο του Βίκος pink grapefruit σε όλη την αγορά grapefruit ανήλθε στο 13,4%. Στρατηγικά η εταιρεία προσανατολίζεται στην επέκταση των δραστηριοτήτων της στην κατηγορία mixers και με νέες γεύσεις.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/isn-nea-dorea-30-ekat-eyro-tin-epomeni-trietia-pros-to-kentro-politismou-idryma-stayros-niarxos-ti-provlepei/3736578/,ΙΣΝ:  Νέα δωρεά 30 εκατ. ευρώ την επόμενη τριετία προς το Κέντρο Πολιτισμού Ίδρυμα Σταύρος Νιάρχος – Τι προβλέπει,2023-03-27T12:13:34+03:00,newsit.gr,"NewsIT Μεγαλες Επιχειρησεις ΙΣΝ:  Νεα δωρεα 30 εκατ. ευρω την επομενη τριετια προς το Κεντρο Πολιτισμου Ιδρυμα Σταυρος Νιαρχος – Τι προβλεπει Έξι χρόνια μετά την παράδοσή του Κέντρου Πολιτισμού Ίδρυμα Σταύρος Νιάρχος (ΚΠΙΣΝ) προς το κοινό, το Ίδρυμα Σταύρος Νιάρχος (ΙΣΝ) που οραματίστηκε το έργο, ανανεώνει την υποστήριξή του με  νέα δωρεά ύψους έως €30 εκατομμυρίων ($32 εκατομμυρίων) για τα επόμενα τρία χρόνια. Η νέα δωρεά του Ίδρυμα Σταύρος Νιάρχος (ΙΣΝ) προς το Κέντρο Πολιτισμού Ίδρυμα Σταύρος Νιάρχος (ΚΠΙΣΝ) για την περίοδο Μάρτιος 2023-Φεβρουάριος 2026, θα αξιοποιηθεί, κατά κύριο λόγο, για την κάλυψη λειτουργικών εξόδων και προγραμματισμού, και θα διατεθεί τμηματικά βάσει των αναγκών που αιτήθηκε ο οργανισμός. Συγκεκριμένα, €10 εκατομμύρια το πρώτο έτος, και από €9 εκατομμύρια τα δύο επόμενα έτη.  Παράλληλα, το ΙΣΝ προτίθεται να διαθέσει επιπλέον €2 εκατομμύρια, που έχουν προϋπολογιστεί στο συνολικό ποσό των €30 εκατομμυρίων, υπό την προϋπόθεση ότι το ΚΠΙΣΝ θα εξασφαλίσει αντίστοιχους οικονομικούς πόρους (matching funds), για σκοπούς συντήρησης των εγκαταστάσεών του. Το ΚΠΙΣΝ ένας ανοιχτός για όλους, δημόσιος, ποιοτικός, ασφαλής και περιβαλλοντικά βιώσιμος χώρος έχει καταφέρει να αναδειχθεί σε διεθνή προορισμό, μετρώντας πάνω από 23.800.000 επισκέψεις στα έξι χρόνια λειτουργίας του (βάσει στοιχείων που παρείχε το ΚΠΙΣΝ).  Υπενθυμίζεται πως από τη σύλληψη της ιδέας έως και για τα επόμενα τρία χρόνια, το ΙΣΝ θα έχει διαθέσει στο ΚΠΙΣΝ συνολικά €641 εκατομμύρια ($773 εκατομμύρια). Οι δωρεές αυτές αφορούν κυρίως την κατασκευή του έργου αλλά και την υποστήριξη λειτουργικών εξόδων του οργανισμού, τη διοργάνωση εκδηλώσεων, και την περαιτέρω ενίσχυση του έργου του ΚΠΙΣΝ μέσω επιπλέον προγραμμάτων και υποδομών. Το ΙΣΝ υποστήριξε επίσης έμπρακτα τους δύο οργανισμούς, Εθνική Βιβλιοθήκη της Ελλάδος (ΕΒΕ) και Εθνική Λυρική Σκηνή (ΕΛΣ), για τη μετάβασή τους στο νέο τους «σπίτι». «Είμαστε ιδιαίτερα χαρούμενοι που η Ελληνική Πολιτεία αναγνωρίζει την αξία του ΚΠΙΣΝ και αγκαλιάζει κι εκείνη το έργο, και που μέσα και από τη δική της χρηματοδότηση, ο οργανισμός θα συνεχίσει να επιτελεί τον σημαντικό ρόλο του, λειτουργώντας ως ένας εξελισσόμενος, βιώσιμος και καθολικά προσβάσιμος δημόσιος χώρος», αναφέρει ο Πρόεδρος του ΙΣΝ, Ανδρέας Δρακόπουλος. «Με τη συνεργασία αυτή, η έννοια της σύμπραξης του ιδιωτικού και δημόσιου τομέα ενεργοποιείται εκ νέου στην πράξη, γεγονός που θέλουμε να πιστεύουμε ότι θα δώσει την ευκαιρία στο ΚΠΙΣΝ να συνεχίσει να αποτελεί ένα αναπόσπαστο μέρος της καθημερινότητας αλλά και ξεχωριστό προορισμό για όλους, και να ξεδιπλώσει ακόμη περισσότερο τις δυνατότητές του ως μια σύγχρονη Αγορά σε συνεχή διάλογο με την ελληνική και διεθνή κοινότητα».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Nova-kseperase-tous-400-000-syndromites-tileorasis-i-symvoli-tis-platformas-eon/3736573/,Nova: Ξεπέρασε τους 400.000 συνδρομητές τηλεόρασης – Η συμβολή της πλατφόρμας ΕΟΝ,2023-03-27T12:10:08+03:00,newsit.gr,"NewsIT Μεγαλες Επιχειρησεις Nova: Ξεπερασε τους 400.000 συνδρομητες τηλεορασης – Η συμβολη της πλατφορμας ΕΟΝ Η NOVA, μέλος της United Group, του κορυφαίου παρόχου τηλεπικοινωνιών και media στη Νοτιοανατολική Ευρώπη, ξεπέρασε τους 400.000 συνδρομητές στην τηλεόραση, με αιχμή του δόρατος την πλατφόρμα ΕΟΝ. H EON, πλατφόρμα της NOVA, είναι μία ολοκληρωμένη λύση που συνδυάζει πληρότητα περιεχομένου, premium ποιότητα και απλότητα στην χρήση. Με μια πλειάδα λειτουργιών που διευκολύνουν την εμπειρία του συνδρομητή, η ΕΟΝ προσφέρει πλήρη οδηγό προγράμματος, μηχανή προσωποποιημένων προτάσεων περιεχομένου, βραβευμένο τηλεκοντρόλ, δημιουργία προφίλ, φωνητική υποστήριξη και On Demand κατάλογο με δυνατότητα έξυπνης αναζήτησης. Παράλληλα, ο συνδρομητής της ΕΟΝ μέσω του Catch up 7 ημερών  μπορεί να παρακολουθήσει τηλεοπτικά προγράμματα έως και 7 ημέρες μετά τη μετάδοσή τους, να ξεκινήσει από την αρχή ή να γυρίσει προς τα πίσω ένα πρόγραμμα στην τηλεόρασή του, να διακόψει και να συνεχίσει την παρακολούθηση ενός προγράμματος αργότερα. Τα παιδιά έχουν τον δικό τους ασφαλή χώρο διασκέδασης, με το EON kids.  Παράλληλα,  η EON προσφέρει στους λάτρεις των αθλητικών τη μοναδική υπηρεσία EON Sports Mode με ζωντανά αποτελέσματα αγώνων, συνθέσεις ομάδων, στατιστικά παικτών και βαθμολογίες από τις κορυφαίες διοργανώσεις ποδοσφαίρου, μπάσκετ και τένις. Όλα τα στατιστικά είναι στη διάθεση των συνδρομητών  αλλάζοντας επίπεδο στην απόλαυση ενός αθλητικού γεγονότος! Η εφαρμογή EON είναι διαθέσιμη για έξυπνες τηλεοράσεις νέας γενιάς, χωρίς επιπλέον συσκευές, ενώ το ΕΟΝ Smart Box μετατρέπει κάθε τηλεόραση σε Smart TV.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/i-intrakat-apokta-tin-aktor-to-istoriko-ton-diapragmateyseon-me-ellaktor-kai-to-neo-skiniko/3736514/,Η Ιntrakat αποκτά την Άκτωρ – Το ιστορικό των διαπραγματεύσεων με Ελλάκτωρ και το νέο σκηνικό,2023-03-27T10:44:26+03:00,newsit.gr,"NewsIT Μεγαλες Επιχειρησεις Mega deal στις κατασκευες: Η Ιntrakat αποκτα την Ακτωρ - Το ιστορικο των διαπραγματευσεων με Ελλακτωρ και το νεο σκηνικο Η διεκδίκηση της Άκτωρ, κατασκευαστικού βραχίονα της Ελλάκτωρ, από μεγάλους παίκτες της αγοράς, απασχολούσε εδώ και αρκετούς μήνες τους κατασκευαστικούς κύκλους. Οι διαπραγματεύσεις που διεξάγονταν έβλεπαν το φως της δημοσιότητας, φθάνοντας μάλιστα κι ένα βήμα μέχρι οι δύο πλευρές να δώσουν τα χέρια. Προηγούμενα deals ναυάγησαν, όμως ασφαλείς πληροφορίες που απομένει να επιβεβαιωθούν με επίσημες ανακοινώσεις προς τις Αρχές του Χρηματιστηρίου, επιβεβαιώνουν ότι η Άκτωρ, περιέρχεται τελικά στον όμιλο Ιντρακάτ, με τίμημα της τάξης των 220 εκατ. ευρώ. Το deal πραγματοποιήθηκε μεταξύ των βασικών μετόχων της Intrakat Δημήτρη Μπάκο, Γιάννη Καϋμενάκη και Αλέξανδρο Εξάρχου και των μετόχων του ομίλου Ελλάκτωρ: το ολλανδικό fund Reggeborgh και Motor Oil και όπως διαφαίνεται ολοκληρώθηκε μέσα στο Σαββατοκύριακο.  Λίγες ημέρες νωρίτερα, ο όμιλος Ελλάκτωρ είχε ανακοινώσει την οριστική διακοπή των αποκλειστικών διαπραγματεύσεων με το σχήμα εταιρειών Wade Adams Hellas SMSA και Adamas Group Limited, συμφερόντων του μεγαλοκατασκευαστή Δημήτρη Κούτρα, για την πώληση του συνόλου των μετοχών της θυγατρικής εταιρείας Ακτωρ ΑΤΕ. Όταν οριστικοποιηθεί κι επισήμως το deal απόκτησης της Άκτωρ από τον όμιλο Ιντρακάτ, τότε το σκηνικό στον κλάδο των κατασκευών θα αλλάξει, με κύριο χαρακτηριστικό την περαιτέρω συρρίκνωση. Ο όμιλος Ιντρακάτ θα αυξήσει περαιτέρω το συνολικό ανεκτέλεστο υπόλοιπο εργασιών και τη θέση του στην ελληνική αγορά, καθώς θα αναρριχηθεί στις πρώτες θέσεις της λίστας των ισχυρών κατασκευαστών. Ο στόχος της Intrakat να καταστεί πρωταγωνιστής στις κατασκευές έχει γνωστοποιηθεί από τη διοίκηση προς τους μετόχους της εταιρείας. Υπενθυμίζεται, ότι πρόσφατα η Intrakat, είχε λάβει την έγκριση των μετόχων να προχωρήσει σε αύξηση μετοχικού κεφαλαίου κατά 100 εκατ. ευρώ, με τη διοίκηση να ανακοινώνει ότι μέρος του αντληθέντος ποσού θα προσανατολιστεί για εξαγορές, καθώς και για να δημιουργηθεί ένας όμιλος με ισχυρή παρουσία στην νοτιοανατολική αγορά.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/pethane-o-giorgos-syggelidis-taytise-to-onoma-tou-me-tin-Citroen/3734782/,Πέθανε ο Γιώργος Συγγελίδης – Ταύτισε το όνομά του με την Citroen,2023-03-24T13:24:40+02:00,newsit.gr,"NewsIT Μεγαλες Επιχειρησεις Πεθανε ο Γιωργος Συγγελιδης – Ταυτισε το ονομα του με την Citroen Ο ιδρυτής του ομώνυμου επιχειρηματικού ομίλου, Γιώργος Συγγελίδης που είχε ταυτίσει το όνομά του με τη δραστηριότητα της Citroen στην Ελλάδα, απεβίωσε σε ηλικία 93 ετών στο Λουγκάνο της Ελβετίας. Ίδρυσε την Citroen Ελλάς to 1965, καταφέρνοντας να διαδώσει τη φήμη της γαλλικής φίρμας αυτοκινήτων στην ελληνική αγορά με ιδιαίτερη επιτυχία, καθώς υπήρξε περίοδος που πραγματοποιούνταν πωλήσεις ρεκόρ.  Συνοδοιπόρος και συνεργάτης στο μεγάλο του έργο, είχε αποτελέσει η σύζυγός του Θεοδώρα, με την οποία απέκτησαν τρία παιδιά τον Γιάννη, τον Πολυχρόνη και τη Ρίτσα Συγγελίδη.  Αν και ο ίδιος τα τελευταία χρόνια κατοικούσε στο Λουγκάνο της Ελβετίας, όπου κι άφησε την τελευταία του πνοή, ωστόσο το έργο που άφησε πίσω του είναι πολύ μεγάλο. Είναι αυτός που κατάφερε να ταυτίσει το όνομα Συγγελίδη με την πορεία της Citroen στην Ελλάδα, η οποία συγκαταλέγεται στην λίστα  με τις πιο ισχυρές του κλάδου αυτοκινήτων, καθώς ακόμα και σε μεγάλες κρίσεις, κατάφερνε να διαγράφει αύξηση των πωλήσεων.  Μέχρι σήμερα ο όμιλος Συγγελίδη είναι πρωτοπόρος, καθώς μεταξύ άλλων έχει συμμετάσχει στο φιλόδοξο έργο για τη μετατροπή της Χάλκης σε πρότυπο νησί αυτονομίας και ηλεκτροκίνησης.  Το επιχειρηματικό έργο του πατέρα τους συνέχισαν οι εκπρόσωποι της δεύτερης γενιάς Γιάννης και Πολυχρόνης, επικεφαλής του ομίλου Συγγελίδη.  Οι ίδιοι έχουν επεκταθεί και στην αντιπροσώπευση πέραν της Citroen, αυτοκινήτων από άλλες κατηγορίες και συγκεκριμένα στην Peugeot, την DS, την Opel και τη Mazda, ενώ συμμετέχουν ενεργά στις εξελίξεις που σημειώνονται στον κλάδο του αυτοκινήτου.  Η δραστηριότητά τους με διευρυμένες μάρκες αυτοκινήτων και τεχνολογία από διαφορετικές χώρες, δίνει το πλεονέκτημα δραστηριότητας σε όλες τις κατηγορίες, από τα οικονομικότερα μοντέλα έως τα πιο premium. Τόσο ο Πολυχρόνης, όσο και ο Γιάννης Συγγελίδης, έχουν κληρονομήσει από τον πατέρα τους το επιχειρηματικό δαιμόνιο και τις ηθικές αξίες με τις οποίες πορεύονται.  Οι δυο τους έχουν βραβευθεί αρκετές φορές για το έργο τους, ακόμα και από τον πρόεδρο της Γαλλικής Δημοκρατίας, για τις εμπορικές τους επιτυχίες.   Σε ένδειξη ελάχιστου σεβασμού και τιμής ο Όμιλος Συγγελίδη θα παραμείνει κλειστός ενώ η κηδεία του θα γίνει σε στενό οικογενειακό κύκλο στο Λουγκάνο της Ελβετίας, την Παρασκευή 24 Μαρτίου 2023.   ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Lidl-Hellas-i-sxesi-me-tin-kriti-kai-to-plano-ton-100-ekat-eyro/3734745/,Lidl Hellas: Η σχέση με την Κρήτη και το πλάνο των 100 εκατ. ευρώ,2023-03-24T12:36:02+02:00,newsit.gr,"NewsIT Μεγαλες Επιχειρησεις Lidl Hellas: Η σχεση με την Κρητη και το πλανο των 100 εκατ. ευρω – Οι εταιρειες πισω απο «Νωμα» και «Χρυσος Μυλος» Αξιόλογες εταιρείες από τα Χανιά και το Ηράκλειο Κρήτης κατέχουν εξέχουσα θέση στην λίστα με τους Έλληνες παραγωγούς που συνεργάζεται η Lidl Hellas. Φρούτα και λαχανικά, καθώς κι ελαιόλαδο, κριτσίνια κι άλλα εκλεκτά τοπικά προϊόντα της κρητικής γης, που κυκλοφορούν με την ονομασία «Νῶμα» και «Χρυσός Μύλος» αποτελούν μερικά μόνο από τα best sellers Ελλήνων παραγωγών που προμηθεύουν τη Lidl Hellas και διακρίνονται για τις αυστηρές προδιαγραφές, τις υψηλές ποιοτικές απαιτήσεις και τα καινοτόμα τεχνικά χαρακτηριστικά.  Η ενίσχυση της συνεργασίας με Έλληνες προμηθευτές αποτελεί βασικό πυλώνα ανάπτυξης της Lidl Hellas, ενώ την ίδια στιγμή έχει χαράξει επενδύσεις 100 εκατ. ευρώ που αφορούν στην ανάπτυξη και τον εκσυγχρονισμό του δικτύου. Περί τα 20 εκατ. ευρώ θα χρησιμοποιηθούν για επενδύσεις ψηφιοποίησης με αντικείμενο την ηλεκτρονική σήμανση των προϊόντων στα ράφια (Electronic Shelf Labelling).  Στην παρούσα φάση η Lidl Hellas διατηρεί συνεργασία με 400 και πλέον Έλληνες προμηθευτές, ενώ πάνω από το 60% του τζίρου της προέρχεται από ελληνικά προϊόντα.  Αυτή τη στιγμή το δίκτυο της Lidl στην ελληνική αγορά αριθμεί 230 καταστήματα και 20 στην Κύπρο.   Η στρατηγική ανάπτυξης γίνεται κατά προτεραιότητα με αγορά ακινήτων και όπου αυτό δεν είναι εφικτό με συμφωνητικό μίσθωσης. Προτεραιότητα δίνει στην ανάπτυξη δικτύου στον αστικό ιστό και στην νησιωτική Ελλάδα. Τα παραπάνω αναφέρθηκαν μεταξύ άλλων από στελέχη της Lidl Hellas στο πλαίσιο επίσκεψης εκπροσώπων του Τύπου στις εγκαταστάσεις συνεργατών της εταιρείας στους νομούς Χανίων και Ηρακλείου.  Αξιοσημείωτο είναι ότι η Lidl Hellas αναπτύσσει στενές σχέσεις με εγγυημένους προμηθευτές, που πληρούν αυστηρά κριτήρια ποιότητας, μετά από τακτικούς και διαρκείς ελέγχους.  Ένας από τους παλαιότερους προμηθευτές με τους οποίους συνεργάζεται είναι η Kreta Food, που παράγει για λογαριασμό της Lidl το εξαιρετικό παρθένο ελαιόλαδο ΠΓΕ Νῶμα Χανίων. Πρόκειται για την πρώτη ελληνική εταιρεία που συνεργάστηκε με την έλευση της Lidl στην Ελλάδα το 2011.   Έκτοτε η συνεργασία των δύο πλευρών έχει ενισχυθεί σημαντικά, καθώς το 1/3 του συνολικού τζίρου της Kreta food, ήτοι περί τα 7 εκατ. ευρώ, οφείλεται στη συνεργασία της με την Lidl Hellas. Αλλά και η Agrocreta, αποτελεί βασικό προμηθευτή της Lidl Hellas στην κατηγορία του αβοκάντο, από το 2011, διαθέτοντας σήμερα κοντά στο 30% της παραγωγής της.  Η εταιρεία ασχολείται με την καλλιέργεια του αβοκάντο, μετά την αναδιάρθρωση των καλλιεργειών στο νομό Χανίων και καθώς πληροί αυστηρά κριτήρια ποιότητας, αποτελεί έναν από τους βασικούς προμηθευτές της αλυσίδας.  Ένας επίσης δυνατός συνεργάτης της Lidl Hellas κι ένας εκ των δύο κορυφαίων παικτών στην κατηγορία κριτσινιού στην Ελλάδα, που προμηθεύει τα καταστήματα με κριτσίνια, κριθαροκουλουρίτσα και παξιμάδι Κυθήρων που φέρουν την επωνυμία «Χρυσός Μύλος», είναι η εταιρεία Τσατσάκης, με έδρα στο Ηράκλειο Κρήτης.     Πρόκειται για μια δυνατή εταιρεία με πωλήσεις πάνω από 12,3 εκατ. ευρώ το 2022 και προοπτικές σημαντικής αύξησης το 2023, ενώ όπως ανέφερε ο επικεφαλής της εταιρείας, η συνεισφορά της Lidl Ελλάς στον κύκλο εργασιών της Τσατσάκης στην παρούσα φάση ανέρχεται στα 6 εκατ. ευρώ. Από τη συνεργασία των δύο πλευρών προκύπτουν οφέλη και για τις δύο πλευρές, ενώ η κρητική εταιρεία Τσατσάκης έχει δρομολογήσει νέες επενδύσεις που αφορούν επέκταση και διπλασιασμό της παραγωγικής της δυναμικότητας. Η εταιρεία δίνει έμφαση σε συσκευασίες που πληρούν όρους βιωσιμότητας και προϊόντα με μειωμένη ζάχαρη και αλάτι, καθώς και στην είσοδο σε νέες κατηγορίες προϊόντων, που θα προκύψουν από την νέα επένδυση.   Πέρα από τη στήριξη των Ελλήνων παραγωγών και δη των παραγωγών της Κρήτης, η Lidl Hellas, συμβάλλει επίσης, στην προστασία, ανάδειξη και διατήρηση της εθνικής πολιτιστικής κληρονομιάς, μέσα από συνειδητές επενδύσεις. Στην πράξη το απέδειξε μέσα από την επένδυση στο κατάστημα που άνοιξε στις Μεσαμπελιές του Ηρακλείου Κρήτης, μια επένδυση που ξεπέρασε τα 9,4 εκατ. ευρώ, όπου, καθώς εντοπίστηκαν κινητά αρχαιολογικά ευρήματα μυκηναϊκού τάφου και υπολείμματα αρχαίου λιθόστρωτου δρόμου, κατά τις εργασίες κατασκευής, η εταιρεία επέλεξε να χρηματοδοτήσει και να αναδείξει αυτά τα ευρήματα.   Συγκεκριμένα, με τη συνδρομή της Εφορείας Αρχαιοτήτων Ηρακλείου εφαρμόστηκε τεχνική λύση, όπου το βασικό εύρημα στον υπόγειο χώρο στάθμευσης, διατηρήθηκε κι αναδείχθηκε ως έκθεμα. Επιπλέον, μέρος των ευρημάτων, μεταφέρθηκαν στο Αρχαιολογικό Μουσείο Ηρακλείου. Για την παραπάνω διαδικασία η Lidl Hellas επιβαρύνθηκε με 500 χιλ. ευρώ.  Αξίζει να σημειωθεί, ότι μέχρι σήμερα η εταιρεία έχει επενδύσει πάνω από 1,4 δισ. ευρώ στη χώρα μας, ενώ συνεχίζει να δίνει ψήφο εμπιστοσύνης, μέσα από τη στρατηγική ανάπτυξης που έχει χαράξει για τα προσεχή χρόνια.   ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Optima-bank-prasino-fos-gia-to-xrimatistirio-i-proti-eisodos-trapezas-sto-xaa-meta-apo-17-xronia-20230323/3734333/,Optima bank: «Πράσινο φως» για το Χρηματιστήριο – Η πρώτη είσοδος τράπεζας στο ΧΑΑ μετά από 17 χρόνια,2023-03-23T22:18:37+02:00,newsit.gr,"NewsIT Μεγαλες Επιχειρησεις Optima bank: «Πρασινο φως» για το Χρηματιστηριο – Η πρωτη εισοδος τραπεζας στο ΧΑΑ μετα απο 17 χρονια Την εισαγωγή των μετοχών της τράπεζας στο στην Κύρια Αγορά του Χρηματιστηρίου Αθηνών ενέκρινε η έκτακτη γενική συνέλευση της Optima Bank, που πραγματοποιήθηκε στις 22 Μαρτίου. Η απόφαση αποτελεί σημείο “σταθμό” για την ιστορία της και ταυτόχρονα σημείο “εκκίνησης” για την επόμενη μέρα της τράπεζας. Σήμερα η τράπεζα διαθέτει ένα πανελλαδικό δίκτυο 27 καταστημάτων, αριθμεί πληθώρα βραβεύσεων και διακρίσεων, ενώ επενδύει συνεχώς σε τεχνολογίες αιχμής με σκοπό να προσφέρει τη βέλτιστη εξυπηρέτηση στους πελάτες της.  Στα 3,5 χρόνια λειτουργίας της, έχει συγκεντρώσει πάνω από 2,3 δισ. ευρώ σε καταθέσεις, ενώ έχει στηρίξει την ελληνική επιχειρηματικότητα με χρηματοδοτήσεις επενδύσεων που υπερβαίνουν τα 1,8 δισ. ευρώ. Η Optima bank είναι η πρώτη τράπεζα που θα διαβεί το κατώφλι του Χρηματιστηρίου Αθηνών μετά από 17 χρόνια, αποδεικνύοντας έμπρακτα την πίστη της στη δυναμική του. Η κίνηση αυτή αποτελεί αναμφίβολα ψήφο εμπιστοσύνης στην ελληνική οικονομία και τις προοπτικές της.   Ο πρόεδρος της Optima bank κ. Γεώργιος Τανισκίδης, σημείωσε σχετικά με την απόφαση της Γενικής Συνέλευσης: “Ο επόμενος σημαντικός στόχος μας στην Optima bank, είναι η εισαγωγή της τράπεζάς μας στο Χρηματιστήριο Αθηνών. Αυτή η στρατηγική για εμάς απόφαση, θα υλοποιηθεί με τον τρόπο που έως σήμερα λειτουργούμε.  Με σχέδιο, συνέπεια και σεβασμό στους πελάτες μας, στους εργαζομένους μας αλλά κυρίως στους παρόντες και μέλλοντες μετόχους μας. Οι άνθρωποι της Optima bank που συνέβαλαν στις μέχρι σήμερα επιτυχίες, είναι έτοιμοι να γράψουν το επόμενο κεφάλαιο στην ιστορία της, ώστε να συνεχίσει να αποτελεί σημείο αναφοράς στην ελληνική τραπεζική αγορά.’’  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Deal-254-ekat-eyro-ston-tourismo-poulithike-xartofylakio-72-ksenodoxeion-leptomereies-gia-to-Project-Tethys/3734257/,Deal 254 εκατ. ευρώ στον τουρισμό:  Πουλήθηκε χαρτοφυλάκιο 72 ξενοδοχείων – Λεπτομέρειες για το Project Tethys,2023-03-23T20:15:00+02:00,newsit.gr,"NewsIT Μεγαλες Επιχειρησεις Deal 254 εκατ. ευρω στον τουρισμο: Πουληθηκε χαρτοφυλακιο 72 ξενοδοχειων – Λεπτομερειες για το Project Tethys Την ολοκλήρωση της πώλησης χαρτοφυλακίου 72 ξενοδοχειακών μονάδων νομικής απαίτησης €254 εκατ. (Project Tethys) στην κοινοπραξία SMERemediumCap / Latonia Enterprises Company Limited – Athanasios Laskaridis family office / WHG Europe Limited και Brown Hotels χαρτοφυλακίου ανακοίνωσε η Intrum Hellas υπό τον ρόλο του συντονιστή της συναλλαγής. Το Tethys αποτελεί το πρώτο κλαδικό χαρτοφυλάκιο δανειακών απαιτήσεων που πωλείται στη δευτερογενή αγορά στην Ελλάδα, με κύριο στόχο την επιστροφή των ξενοδοχειακών επιχειρήσεων σε χρηματοπιστωτική και επιχειρησιακή ευρωστία.  Ο κ. Γιώργος Γεωργακόπουλος, Διευθύνων Σύμβουλος Intrum Ελλάδος και μέλος της Διοικητικής Ομάδας Ομίλου Intrum, δήλωσε σχετικά: «Η είσοδος στρατηγικού επενδυτή θα προσφέρει μια δεύτερη ευκαιρία για την αναβάθμιση των υποδομών και των υπηρεσιών σε 72 μονάδες στον ταχέως αναπτυσσόμενο ελληνικό ξενοδοχειακό κλάδο. Η επίτευξη αυτής της σημαντικής συμφωνίας με την πρώτη πώληση κλαδικού χαρτοφυλακίου αναδεικνύει τον στρατηγικό πλέον ρόλο των διαχειριστών απαιτήσεων στην εξυγίανση ολόκληρων κλάδων, την προσέλκυση επενδύσεων και την ανάπτυξη βιώσιμων λύσεων προς όφελος συνολικά της ελληνικής οικονομίας». Ο κ. Νίκος Καραμούζης, Πρόεδρος του επενδυτικού ταμείου SMERemediumCap, εκ μέρους της κοινοπραξίας δήλωσε «Η κοινοπραξία των επενδυτών πρωτίστως στοχεύει, σε στενή συνεργασία με τους συνεργαζόμενους οφειλέτες, να διαμορφώσει βιώσιμες λύσεις αποκατάστασης της χρηματοοικονομικής υγείας των επιχειρήσεων, συμπεριλαμβανομένων της χρηματοοικονομικής αναδιάρθρωσης ή και της κεφαλαιακής ενίσχυσής τους, ώστε να βελτιωθεί βιώσιμα η ανταγωνιστικότητά τους».  Το χαρτοφυλάκιο Tethys αποτελείται από 72 ξενοδοχειακές μονάδες που διαθέτουν περισσότερα από 4.000 δωμάτια σε δημοφιλείς τουριστικούς προορισμούς εκ των οποίων το 50% βρίσκεται σε νησιά του Αιγαίου (22 μονάδες), του Ιονίου (3) και την Κρήτη (11) ενώ τα υπόλοιπα σε Μακεδονία και Θράκη (19 μονάδες), την Κεντρική Ελλάδα (9) και την Πελοπόννησο (8). Σημειώνεται ότι η Intrum Hellas είναι διαχειρίστρια των απαιτήσεων που προέρχονται από δάνεια και πιστώσεις από τις εταιρείες ειδικού σκοπού με τις επωνυμίες Sunrise I NPL Finance DAC, Sunrise II NPL Finance DAC και Vega II NPL Finance l DAC στις οποίες ανήκει το συγκεκριμένο χαρτοφυλάκιο. Ο Όμιλος Intrum είναι ο κορυφαίος πάροχος υπηρεσιών διαχείρισης απαιτήσεων με παρουσία σε 24 αγορές στην Ευρώπη. Η Intrum βοηθά τις εταιρείες στη διαχείριση των ταμειακών τους ροών και τους οφειλέτες στην ομαλή εξυπηρέτηση των υποχρεώσεών τους. Το δυναμικό του Ομίλου απαρτίζεται από 10.000 αφοσιωμένους επαγγελματίες που εξυπηρετούν περίπου 80.000 εταιρίες σε όλη την Ευρώπη. Το 2022, τα ενοποιημένα έσοδα ανήλθαν σε 19,5 δισ. SEK. Η Intrum εδρεύει στη Στοκχόλμη της Σουηδίας και η μετοχή της είναι εισηγμένη στο Χρηματιστήριο Nasdaq της Στοκχόλμης. Η Intrum, μέλος του Ομίλου Intrum , ιδρύθηκε στην Ελλάδα στα τέλη του 2019 και απασχολεί περισσότερους από 1.400 εργαζόμενους.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/limenas-irakleiou-se-anodiki-poreia-oikonomika-apotelesmata-ki-afikseis-krouazieroploion-diloseis-tou-CEO-m-papadaki/3734255/,Λιμένας Ηρακλείου: Σε ανοδική πορεία οικονομικά αποτελέσματα κι αφίξεις κρουαζιερόπλοιων – Δηλώσεις του CEO Μ. Παπαδάκη,2023-03-23T19:49:16+02:00,newsit.gr,"NewsIT Μεγαλες Επιχειρησεις Λιμενας Ηρακλειου: Σε ανοδικη πορεια οικονομικα αποτελεσματα κι αφιξεις κρουαζιεροπλοιων – Δηλωσεις του CEO Μ. Παπαδακη Το 2022 υπήρξε για τον Οργανισμό Λιμένος Ηρακλείου χρονιά έντονης δραστηριότητας, με εντυπωσιακή ανάπτυξη όλων των οικονομικών μεγεθών. Με βάση τις οικονομικές καταστάσεις, τα αποτελέσματα της χρήσεως αξιολογούνται ως ιδιαίτερα θετικά, καθώς o Οργανισμός επέδειξε σημαντική λειτουργική κερδοφορία διατηρώντας παράλληλα άρτια χρηματοοικονομική ισορροπία και υψηλή ρευστότητα.  Πιο συγκεκριμένα, τα προ φόρων αποτελέσματα της χρήσεως 2022 διαμορφώθηκαν σε 3,77 εκατ. ευρώ, ήτοι βελτιωμένα κατά € 2 εκατ. ευρώ (+114,75%) περίπου σε σχέση με την προηγούμενη χρήση, γεγονός που αποδίδεται στα ακόλουθα οικονομικά γεγονότα: Ο κύκλος εργασιών παρουσίασε σημαντική αύξηση της τάξεως του 37,42% διαμορφούμενος σε 7.788.370 ευρώ έναντι 5.667.530 ευρώ κατά την προηγούμενη χρήση 2021, υπερβαίνοντας και τα αντίστοιχα μεγέθη του 2019 κατά 18,52% οπότε και είχε διαμορφωθεί σε 6.571.242 ευρώ.  Η άρση των ταξιδιωτικών περιορισμών σε συνέχεια της υγειονομικής αποκατάστασης λειτούργησε καταλυτικά για τον κλάδο της κρουαζιέρας. Ειδικότερα το έτος 2022 οι συνολικές αφίξεις κρουαζιεροπλοίων που προσέγγισαν το Λιμάνι του Ηρακλείου ήταν 227 με αριθμό αφίξεων επιβατών 304.257, ενώ το 2021 οι προσεγγίσεις κρουαζιεροπλοίων ήταν 118 με 119.930 επιβάτες, δηλαδή η αύξηση το 2022 σε σχέση με το 2021 στις αφίξεις κρουαζιεροπλοίων ήταν 92% και στους επιβάτες ήταν 154%. Σε αντίστοιχο συσχετισμό του 2022 με το έτος αναφοράς 2019 (προ πανδημίας εποχή), στην οποία είχε σημειωθεί ο αριθμός αφίξεων κρουαζιεροπλοίων 204 και αριθμός αφίξεων επιβατών 307.043, το ποσοστό της αύξησης το 2022 σε επίπεδο προσεγγίσεων ήταν 8% σε σχέση με το 2019, το δε ποσοστό στους επιβάτες παρέμεινε στα ίδια σχεδόν επίπεδα. Η θεαματική ανάπτυξη στον τομέα της κρουαζιέρας φαίνεται να συνεχίζεται και για το 2023 από τις ήδη προγραμματισμένες προκρατήσεις προσεγγίσεων κρουαζιεροπλοίων που θα ξεπεράσουν κατά 20% τις αφίξεις του 2022. Ήδη για το 2023 στο λιμάνι έχουν προσεγγίσει πέντε κρουαζιερόπλοια, με τα οποία επισκέφτηκαν το Ηράκλειο πάνω από 6.000 επιβάτες. Στον Τομέα της Ακτοπλοΐας όπου το λιμάνι του Ηρακλείου συνδέεται καθημερινά με τον Πειραιά με δυο ακτοπλοϊκά δρομολόγια που εκτελούνται σύγχρονα, πολυτελή και γρήγορα Επιβατηγά–Οχηματαγωγά πλοία (Ε/Γ-Ο/Γ), παράλληλα δε συνδέεται με τα Δωδεκάνησα ενώ τους θερινούς μήνες υπάρχουν καθημερινά δρομολόγια προς πολλά νησιά των Κυκλάδων, με ταχύπλοα Επιβατικά ή/και Οχηματαγωγά (Ε/Γ-Τ/Χ, Ο/Γ-Τ/Χ) σκάφη, η αύξηση που σημειώθηκε το 2022 στον αριθμό των διακινούμενων επιβατών των πλοίων γραμμής ανήλθε σε 31,7%. Ο Διευθύνων Σύμβουλος του ΟΛΗ κ. Μηνάς Παπαδάκης εξέφρασε την ικανοποίησή του για τα οικονομικά αποτελέσματα του 2022 και δήλωσε ότι «η συστηματική προσπάθεια για την αύξηση της παραγωγικότητας καθώς και η βελτίωση και αναβάθμιση των προσφερόμενων υπηρεσιών, απέφερε καρπούς. Η συνεχής μεγέθυνση του κύκλου εργασιών και η υψηλή αποδοτικότητα που αντανακλάται στα γενικότερα οικονομικά αποτελέσματα του Οργανισμού, παρά της δυσκολίες με τις οποίες όλοι βρεθήκαμε αντιμέτωποι το προηγούμενο διάστημα, εξαιτίας της πανδημίας αλλά και των προκλήσεων που απορρέουν από τον πόλεμο στην Ουκρανία και τις πληθωριστικές πιέσεις από την ενεργειακή κρίση, αποδεικνύουν ότι ο ΟΛΗ είναι ένας διαρκώς αναπτυσσόμενος οργανισμός με τεράστιες δυνατότητες προσφοράς, ο οποίος δημιουργεί πολλαπλά οφέλη για την τοπική και εθνική οικονομία. Με το ίδιο αίσθημα ευθύνης θα συνεχίσουμε αμείωτα την δυναμική πορεία ανάπτυξης του λιμένος προς όλους τους τομείς δραστηριοτήτων του, συμβάλλοντας απρόσκοπτα στην ανταγωνιστικότητα και στην παραγωγικότητα της οικονομίας».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/elliniko-se-poio-stadio-vriskontai-o-ouranoksystis-to-ktirio-ton-amea-kai-i-ypogeiopoiisi-tis-poseidonos/3734142/,"Ελληνικό: Σε ποιο στάδιο βρίσκονται ο ουρανοξύστης, το κτίριο των ΑμεΑ και η υπογειοποίηση της Ποσειδώνος",2023-03-23T17:52:52+02:00,newsit.gr,"NewsIT Μεγαλες Επιχειρησεις «Τρεχουν» τα εργα στο Ελληνικο - Σε ποιο σταδιο βρισκονται ο ουρανοξυστης, το κτιριο των ΑμεΑ και η υπογειοποιηση της Ποσειδωνος Η δημιουργία της νέας πόλης του Ελληνικού, ενός νέου παγκόσμιου μοντέλου αστικής ανάπλασης, έρχεται κάθε μέρα πιο κοντά. «Το Ελληνικό παίρνει ζωή», αναφέρει χαρακτηριστικά ο Οδυσσέας Αθανασίου, διευθύνων σύμβουλος της Lamda Development, αναφερόμενος στην πορεία των έργων που βρίσκονται αυτή την περίοδο σε εξέλιξη. Σε ό,τι αφορά στον νέο τρόπο επικοινωνίας και ενημέρωσης με τους πολίτες για την ανάπλαση του Ελληνικού, ο CEO της Lamda Development, Οδυσσέας Αθανασίου είπε ότι αυτός θα γίνεται με website και newsletters.  Αναφορικά με τα έργα, μεταξύ άλλων, στην παρούσα φάση βρίσκονται σε εξέλιξη η θεμελίωση του πρώτου οικιστικού «πράσινου» ουρανοξύστη, το κτίριο που θα στεγάσει τα 4 σωματεία ΑμεΑ, το οποίο όπως τονίζει ο κ. Αθανασίου θα παραδοθεί αρχές φθινοπώρου, και πολλά ακόμη έργα υποδομών, με προεξέχουσα την υπογειοποίηση της Ποσειδώνος. Με αίσθημα ευθύνης απέναντι στους πολίτες ο CEO της Lamda Development μιλώντας για τις δυσκολίες, τις προοπτικές και τη σημασία του εμβληματικού έργου στο Ελληνικό αναφέρει ότι: «Για να φθάσουμε στο σήμερα και στο στάδιο κατασκευής των ανωτέρω έργων, δεκάδες διαγωνισμοί έχουν τρέξει, εκατοντάδες μελέτες έχουν ολοκληρωθεί, οικοδομικές άδειες έχουν εκδοθεί και νέες θέσεις εργασίας ανοίγουν καθημερινά» Η προστασία του περιβάλλοντος, η μείωση του ενεργειακού αποτυπώματος, οι εναλλακτικές πηγές ενέργειας, οι νέες τεχνολογίες και η προσβασιμότητα από όλους αποτελούν θεμελιώδεις προτεραιότητες». «Μια πρώτη γεύση του μέλλοντος δίνει το Experience Centre σε όσους το επισκέπτονται ενώ το Experience Park, το πρώτο μέρος του πάρκου των 2.000 στρεμμάτων, ξεπέρασε τους 1 εκατ. επισκέπτες μόλις στον πρώτο χρόνο λειτουργίας του. Η νέα πόλη του Ελληνικού είναι το όραμά μας και παρακαταθήκη, για εμάς και τα παιδιά μας. Για την Ελλάδα του μέλλοντος που οραματιζόμαστε να πάρει τη θέση που της αξίζει στον παγκόσμιο χάρτη». «Εγκαινιάζουμε, λοιπόν, έναν τρόπο επικοινωνίας που περιλαμβάνει ένα διαδραστικό website καθώς και newsletters, με στόχο να μοιραζόμαστε μαζί σας, με απόλυτη διαφάνεια, την πρόοδο, τις προκλήσεις αλλά και τις επιτυχίες που μας δίνουν τη δύναμη να προχωράμε. Σε αυτή τη διαδρομή θέλουμε όλοι να είστε ενήμεροι για το όραμα και την προσπάθειά μας», καταλήγει ο κ. Αθανασίου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Eurolife-FFH-Diamond-Sponsor-tou-TEDxAUEB-stirizei-tous-foitites-tou-oikonomikou-panepistimiou-athinon/3733543/,Eurolife FFH: Diamond Sponsor του TEDxAUEB –  Στηρίζει τους φοιτητές του Οικονομικού Πανεπιστημίου Αθηνών,2023-03-22T22:31:00+02:00,newsit.gr,"NewsIT Μεγαλες Επιχειρησεις Eurolife FFH: Diamond Sponsor του TEDxAUEB – Στηριζει τους φοιτητες του Οικονομικου Πανεπιστημιου Αθηνων Ακόμη ένα TEDxAUEB πραγματοποιήθηκε με μεγάλη επιτυχία το Σάββατο 18 Μαρτίου στο Ωδείο Αθηνών, αυτή τη φορά με την υποστήριξη της Eurolife FFH. Για την εταιρεία αξία έχει να βρίσκεται δίπλα στους νέους και να στηρίζει ιδέες που αξίζει να διαδοθούν, για αυτό και επέλεξε να υποστηρίξει το TEDxAUEB ως Diamond Sponsor.  Το TEDxAUEB αποτελεί μια πρωτοβουλία φοιτητών και αποφοίτων των διαφόρων τμημάτων του Οικονομικού Πανεπιστημίου Αθηνών και είναι ένα μη κερδοσκοπικό project που στόχο έχει τη διάδοση καινοτόμων ιδεών μέσω της συμμετοχής των φοιτητών. Το φετινό θέμα του TEDxAUEB ήταν η “Pangea”, αναφορά στην ονομασία που είχε ο πλανήτης μας κατά την αρχαιότητα, όταν δεν είχε τη σημερινή του μορφή, αλλά αποτελούνταν από ένα ενιαίο κομμάτι γης, την Πανγαία.  Σύμφωνα με τους επιστήμονες, σε γεωγραφικό επίπεδο, κάποια στιγμή θα επιστρέψουμε στην Πανγαία. Αυτό που έχει ενδιαφέρον να αναρωτηθεί κανείς, είναι αν και ως κοινωνία θα καταφέρουμε να απομακρυνθούμε από όσα μας διχάζουν και να εστιάσουμε περισσότερο στις ομοιότητές μας και σε όσα μας ενώνουν. Η Eurolife FFH «συνόδευσε» όλους όσοι παρακολούθησαν το συνέδριο σε αυτή τη δημιουργική συζήτηση, ενώ μέσα από έναν διαγωνισμό που έτρεξε μέσα από το instagram του TEDxAUEB έδωσε τη δυνατότητα σε 10 επιπλέον τυχερούς να το παρακολουθήσουν δωρεάν. Το φετινό TEDxAUEB προσέλκυσε πάνω από 1.000 άτομα και έδωσε το βήμα σε προσωπικότητες από διάφορους κλάδους να αναλύσουν τις διαστάσεις που μπορεί να πάρει η έννοια της Πανγαίας στην κοινωνία, την τεχνολογία, την επιστήμη, τον αθλητισμό, τον επιχειρηματικό κόσμο και διάφορους ακόμα τομείς. Συνολικά έγιναν 13 ομιλίες και οι speakers που μοιράστηκαν τη σκηνή ήταν η δημιουργός της πεζοπορικής ομάδας “Experience The Natural” Λέτα Γκαρέτσου, το μοντέλο και αρθρογράφος Νάσια Μάτσα, o γνωστός για το project του The Mythologist Γιάννης Λουκόπουλος, η content creator και blogger Ευρυδίκη Κόφφα, ο δημιουργός περιεχομένου Φίλιππος Ιωάννου (Fipsterr), η δημιουργός της digital κοινότητας PAK SISTERS και της εταιρείας KYON Natural Pet Products Φοίβη-Άννα Κρυστάλλη, η Skills & DEI Lead στην PwC Ελλάδας Κατερίνα Παπανικολάου, ο μουσικός Novel 729, ο δημιουργός του καναλιού επικοινωνίας της επιστήμης & The Mad Scientist & Στάμος Αρχοντής, ο επίκουρος καθηγητής διοίκησης επιχειρήσεων του ΟΠΑ Ιωάννης Θάνος, ο street artist INSANE51, η υποψήφια διδάκτορας Μουσειολογίας στο Τμήμα Γεωλογίας και Γεωπεριβάλλοντος του ΕΚΠΑ Δώρα Τσίπρα και οι παρουσιαστές της εκπομπής &quot;Football Stories& Δημήτρης Μωυσιάδης και Άγγελος Γιακουμίδης. Επιπλέον, 4 ξεχωριστά performances από τον μουσικό Ακύλα Μυτιληναίο, την ποιήτρια Λίνα Φουντόγλου, τους συντελεστές της ομάδας Farofa Capoeira Group και τον DJ Decend πλαισίωσαν δημιουργικά το συνέδριο. Παρουσιαστής της εκδήλωσης ήταν ο Σπύρος Μαργαρίτης, ενώ χαιρετισμό απηύθυναν ο Πρύτανης του ΟΠΑ Δημήτρης Μπουραντώνης και ο Καθηγητής Ιωάννης Νικολάου. Για τη Eurolife FFH αξία έχει να στηρίζει πρωτοβουλίες ενθαρρύνουν την ανταλλαγή ιδεών και δημιουργούν αισιοδοξία και προοπτική. Για το λόγο αυτό βρέθηκε στο πλευρό ενός ακόμα πανεπιστημιακού TEDx, στηρίζοντας τους φοιτητές σε αυτή την αξιόλογη ενέργεια.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Celestyal-anakainisi-20-ekat-eyro-tou-Crystal-ksekinane-krouazieres-tou-Journey-stis-2-septemvriou/3733545/,Celestyal: Ανακαίνιση 20 εκατ. ευρώ του Crystal – Ξεκινάνε κρουαζιέρες του Journey στις 2 Σεπτεμβρίου,2023-03-22T22:23:27+02:00,newsit.gr,"NewsIT Μεγαλες Επιχειρησεις Celestyal: Ανακαινιση 20 εκατ. ευρω του Crystal – Ξεκινανε κρουαζιερες του Journey στις 2 Σεπτεμβριου Την έναρξη κρουαζιέρων του Celestyal Journey ανακοίνωσε η Celestyal Cruises. Μετά από μια εκτεταμένη ανακαίνιση και τεχνική συντήρηση, ύψους 20 εκατομμυρίων ευρώ το νεότερο κρουαζιερόπλοιο της Celestyal θα ξεκινήσει τις κρουαζιέρες του στις 2 Σεπτεμβρίου 2023, αναλαμβάνοντας το πρόγραμμα του Celestyal Crystal, αρχικά με την δημοφιλή κρουαζιέρα επτά διανυκτερεύσεων «Ειδυλλιακό Αιγαίο».  Το όνομα του πλοίου συμβολίζει την εξερεύνηση, την ανακάλυψη και την πρόοδο που είναι μέρος και της ελληνικής ιδιοσυγκρασίας και ναυτοσύνης. Ο όρος «The Journey» ενσαρκώνει ένα πνεύμα φιλοδοξίας και περιπέτειας και την επιθυμία να μεταφέρει τους επιβάτες του πιο μακριά, φέρνοντας τους ταυτόχρονα πιο κοντά στους προορισμούς που επισκέπτεται. «Ήταν πάντα ο στρατηγικός μας στόχος να ανανεώσουμε και να εκσυγχρονίσουμε τον στόλο μας και είμαστε ενθουσιασμένοι που το βλέπουμε αυτό να καρποφορεί με την άφιξη του Celestyal Journey. Έχει ήδη ξεκινήσει το εκτεταμένο πρόγραμμα ανακαίνισής του, το οποίο θα ολοκληρωθεί σε λίγους μήνες», δήλωσε ο CEO της Celestyal Cruises, κ. Κρις Θεοφιλίδης.  «Το Celestyal Journey θα προσφέρει στους επισκέπτες μας περισσότερες καμπίνες υψηλής ποιότητας με μπαλκόνια, μεγαλύτερη επιλογή χώρων εστίασης και μπαρ, κοινόχρηστους χώρους και ανοιχτά καταστρώματα ιδανικά για κρουαζιέρες στην Μεσόγειο. Ταυτόχρονα, με το νεότερο μέλος που προστέθηκε στον στόλο μας συνεχίζεται η παράδοσή μας να διαχειριζόμαστε οικεία, μεσαίου μεγέθους κρουαζιερόπλοια, που μας επιτρέπουν να μεταφέρουμε τους επιβάτες μας σε προορισμούς που τα μεγαλύτερα πλοία δεν μπορούν, ενισχύοντας την εις βάθος γνώση των προορισμών που επισκεπτόμαστε και τη γνήσια, ζεστή ελληνική φιλοξενία μας, οι οποίες αναγνωρίζονται σταθερά και συνεχόμενα ως οι καλύτερες».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/n-zaxariadis-CEO-Elpedison-H-energeiaki-krisi-kai-o-rolos-tou-LNG/3733525/,"Ν. Ζαχαριάδης, CEO Elpedison:  H Ενεργειακή Κρίση και ο ρόλος του LNG",2023-03-22T22:13:44+02:00,newsit.gr,"NewsIT Μεγαλες Επιχειρησεις Ν. Ζαχαριαδης, CEO Elpedison: H Ενεργειακη Κριση και ο ρολος του LNG «Η Ενεργειακή Κρίση δεν έχει παρέλθει και χρειάζονται άμεσα επενδύσεις στον τομέα Φυσικού Αερίου». Τα παραπάνω τόνισε μεταξύ άλλων ο διευθύνων σύμβουλος της Elpedison Νικόλαος Ζαχαριάδης μιλώντας στο Συνέδριο Power & Gas Forum. Όπως είπε, οι αποφάσεις της Ευρωπαϊκής Ένωσης για την απανθρακοποίηση οδήγησαν σε πρόσθετες ανάγκες εισαγωγής φυσικού αερίου στην ευρωπαϊκή αγορά. Αναφορικά με την επάρκεια σε ποσότητες, το α’ εξάμηνο του 2021 παρατηρήθηκε σημαντική διεύρυνση του ελλείματος Φυσικού Αερίου που αποδυνάμωσε σημαντικά την ενεργειακή θέση της Ευρώπης.  Για την κάλυψη του ελλείμματος, ο κ. Ζαχαριάδης ανέφερε ότι αναζητήθηκε στην spot αγορά LNG. Η αυξημένη ζήτηση υγροποιημένου φυσικού αερίου (LNG), σε συνδυασμό με την περιορισμένη διαθέσιμη ποσότητα στη spot αγορά, οδήγησε σε αύξηση των τιμών. Λόγω της σύγκρουσης στην Ουκρανία, το πρόβλημα επιδεινώθηκε γιατί μειώθηκαν οι εισαγωγές από Ρωσία και η Ευρώπη βρέθηκε σε δεινή ενεργειακή θέση. Η μείωση της κατανάλωσης, η οποία επέφερε σοβαρότατες αρνητικές οικονομικές επιπτώσεις, ήταν αναπόφευκτη. Σχετικά με τα αποθέματα LNG – παρότι τον ερχόμενο Μάιο θα είναι υψηλότερα σε σχέση με το 2022 κατά 20-25 bcm – δεν βελτιώνουν την ενεργειακή θέση της Ευρώπης. Συνεπώς η ενεργειακή κρίση δεν έχει παρέλθει. Προχωρώντας σε εκτιμήσεις για την αγορά LNG, ο κ. Ζαχαριάδης ανέφερε ότι αναμένεται να παραμείνει οριακή έως το 2025, οπότε και αναμένεται η παγκόσμια παραγωγή να υπερκαλύψει τη ζήτηση λόγω έναρξης λειτουργίας νέων επενδύσεων. Από το 2031 αν δεν εντατικοποιηθούν οι επενδύσεις στο Φυσικό Αέριο, θα αρχίσει να διαφαίνεται και πάλι ένα σημαντικό χάσμα προσφοράς-ζήτησης LNG.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/entyposiaki-i-parousia-tis-louks-sti-Foodexpo-2023-eisodos-se-nea-katigoria-kai-nees-proiontikes-protaseis/3733301/,Εντυπωσιακή η παρουσία της Λουξ στη Foodexpo 2023: Είσοδος σε νέα κατηγορία και νέες προϊοντικές προτάσεις,2023-03-22T18:57:05+02:00,newsit.gr,"NewsIT Μεγαλες Επιχειρησεις Εντυπωσιακη η παρουσια της Λουξ στη Foodexpo 2023: Εισοδος σε νεα κατηγορια και νεες προιοντικες προτασεις Με απόλυτη επιτυχία ολοκληρώθηκε η συμμετοχή της Λουξ στη Foodexpo 2023. Κατά τη διάρκεια της έκθεσης η εταιρία υποδέχτηκε στο περίπτερό της πλήθος hosted buyers από την Ελλάδα και τον κόσμο και πραγματοποίησε στοχευμένα εμπορικά ραντεβού.  Έλληνες και ξένοι επαγγελματίες επισκέφτηκαν το περίπτερο της Λουξ και συνομίλησαν με τη Διοίκηση και τα Στελέχη για τις διαχρονικά αγαπημένες σειρές αναψυκτικών και χυμών λουξ αλλά και για τις νέες προϊοντικές προτάσεις της εταιρίας, που παρουσιάστηκαν για πρώτη φορά στη Foodexpo.  Η σειρά λουξ Tea σε τρεις απολαυστικές γεύσεις, χωρίς συντηρητικά, χωρίς προσθήκη ζάχαρης και μόνο με φυσικά γλυκαντικά καθώς και η λουξ free, ένα αναψυκτικό χωρίς προσθήκη ζάχαρης, χωρίς συντηρητικά, χωρίς ανθρακικό και μόνο με φυσικά γλυκαντικά εντυπωσίασαν τους kye buyers που επισκέφτηκαν το κορυφαίο εμπορικό φόρουμ για τα τρόφιμα και ποτά στη Ν.Α Ευρώπη.   Ταυτόχρονα, η Λουξ ανανεώνοντας συνεχώς το προϊοντικό της πορτφόλιο παρουσίασε τη νέα σειρά χυμών σε 10 μοναδικές γεύσεις: Νέκταρ Πορτοκάλι-Μήλο-Καρότο, Φρουτοποτό Μπανάνας, 100% Φυσικό Χυμό Ανανά, Φρουτοποτό Cranberry, 100% Φυσικό Χυμό Πορτοκάλι, Φρουτοποτό Λεμόνι, Φρουτοποτό Βύσσινο, 100% Φυσικό Χυμό Εxtra-9, Νέκταρ Ροδάκινο και 100% Φυσικό Χυμό Μήλο σε συσκευασίες 1lt και 250 ml. Επίσης εισήλθε σε νέα προϊοντική κατηγορία λανσάροντας τη σειρά των χυμών λουξ kids σε γεύσεις Πορτοκάλι-Μήλο-Βερίκοκο-Ροδάκινο και Μήλο-Σταφύλι-Φράουλα. Οι παραπάνω σειρές θα κυκλοφορήσουν σύντομα στην αγορά.  Αξίζει να σημειωθεί, ότι το περίπτερο της Λουξ επισκέφτηκαν ο Υπουργός Ανάπτυξης και Επενδύσεων, Άδωνις Γεωργιάδης, ο Υπουργός Οικονομικών, Χρήστος Σταϊκούρας και ο Υφυπουργός, Αρμόδιος για την αλιευτική πολιτική, Σίμος Κεδίκογλου, οι οποίοι συνομίλησαν με τους τρεις ιδιοκτήτες για τη δυναμική των προϊόντων της εταιρίας.   Η Λουξ παραμένει πάντοτε πρωτοπόρα προσβλέποντας στην ποιοτική αναβάθμιση των κωδικών της, στην προσέγγιση διαφορετικών και νέων καταναλωτών, στην προσέγγιση γονέων και παιδιών αλλά και στη διαφοροποίησή της σε σχέση με τον ανταγωνισμό.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/elta-neo-dioikitiko-symvoulio-orise-to-ypertameio-proedros-o-nt-mpenardout/3732584/,ΕΛΤΑ: Νέο διοικητικό συμβούλιο όρισε το Υπερταμείο – Πρόεδρος ο Ντ. Μπεναρδούτ,2023-03-21T19:27:35+02:00,newsit.gr,"NewsIT Μεγαλες Επιχειρησεις ΕΛΤΑ: Νεο διοικητικο συμβουλιο ορισε το Υπερταμειο – Προεδρος ο Ντ. Μπεναρδουτ Η Γενική Συνέλευση του Υπερταμείου συνεδρίασε την Τρίτη, 21 Μαρτίου και όρισε, τα νέα μέλη του Διοικητικού Συμβουλίου των ΕΛΤΑ. Τα νέα μέλη Δ.Σ. είναι o κ. Ν. Μπεναρδούτ, Πρόεδρος Δ.Σ. και Μη ΕκτελεστικόΜέλος, η κ. Η. Αθανασίου, Μη εκτελεστικό Μέλος και ο κ. Χ. Μπριλάκης, Μη Εκτελεστικό Μέλος και Πρόεδρος Επιτροπής Ελέγχου, και έχουν τριετή (3) θητεία με ισχύ από 24/03.  Η νέα σύνθεση του ΔΣ των ΕΛΤΑ μαζί με τα νέα μέλη είναι η ακόλουθη: * Ντ. Μπεναρδούτ, Πρόεδρος Δ.Σ., Μη Εκτελεστικό Μέλος* Γ. Σκλήκας, Διευθύνων Σύμβουλος, Εκτελεστικό μέλος* P.Corpi, Μη Εκτελεστικό Μέλος* Η. Αθανασίου, Μη εκτελεστικό Μέλος* Β. Ανδρέου, Μη Εκτελεστικό Μέλος – Εκπρόσωπος Εργαζομένων* Ι. Δούνια, Μη Εκτελεστικό Μέλος – Εκπρόσωπος Υπερταμείου* Χ. Μπριλάκης, Μη Εκτελεστικό Μέλος, και Πρόεδρος Επιτροπής Ελέγχου* Ι. Μώρος, Μη Εκτελεστικό Μέλος – Εκπρόσωπος Εργαζομένων  Ο νέος Πρόεδρος του Διοικητικού Συμβουλίου, κ. Μπεναρδούτ, είναι στέλεχος με μακροχρόνια εμπειρία στον βιομηχανικό τομέα, συνδυάζει τεχνικές και διοικητικές δεξιότητες, έχοντας περάσει το μεγαλύτερο μέρος της καριέρας του σε θέσεις διοίκησης εταιρειών χάλυβα και διατελέσει αντιπρόεδρος για πολλά χρόνια στη ΣΙΔΜΑ Μεταλλουργική. Έχει διαχειριστεί απαιτητικά projects, διαπραγματεύσεις και κρίσεις. Είναι κάτοχος MBA του Οικονομικού Πανεπιστημίου Αθηνών. Η κυρία Αθανασίου υπήρξε Διευθύνουσα Σύμβουλος της Unilever Greece, με μακρά και επιτυχημένη επαγγελματική εμπειρία και μεγάλα επιτεύγματα μαζικού μετασχηματισμού τόσο των προϊοντικών τομέων, όσο και της στρατηγικής για την προσέλκυση ταλέντου. Έχει διατελέσει Μη Εκτελεστικό Μέλος ΔΣ σε μεγάλες εταιρίες και φορείς, καθώς και μέντορας νεοφυών επιχειρήσεων. Ο κ. Μπριλάκης διετέλεσε μέλος του Διοικητικού Συμβουλίου και της Επιτροπής Ελέγχου και Κινδύνων της Attica Bank, και ανώτερο στέλεχος του Εσωτερικού Ελέγχου της Eurobank, με πάνω από 23 χρόνια τεχνικής και διοικητικής εμπειρίας στη διασφάλιση κινδύνων στη Eurobank, καθώς και στη μηχανική πληροφορικής. Έχει διατελέσει σε θέσεις ευθύνης σε διαφορετικά εταιρικά περιβάλλοντα σε Αμερική και Ελλάδα. Η Διοίκηση του Υπερταμείου ευχαριστεί τα απερχόμενα μέλη που ολοκλήρωσαν τη θητεία τους για τη συνεργασία και τη συμβολή τους. Το Υπερταμείο είναι εταιρεία συμμετοχών που ιδρύθηκε το 2016 με μοναδικό μέτοχο το Ελληνικό Δημόσιο, όπως αυτό εκπροσωπείται από τον Υπουργό Οικονομικών. Αποστολή του, ως το Δημόσιο Επενδυτικό Ταμείο της Ελλάδας, είναι: η ανάληψη ενεργού ρόλου στον εκσυγχρονισμό των Δημοσίων Επιχειρήσεων, η μεγιστοποίηση της αξίας της δημόσιας περιουσίας, διασφάλιση αναβαθμισμένων υπηρεσιών για τους πολίτες/καταναλωτές και η συμβολή του στην εθνική οικονομία. Στο χαρτοφυλάκιο του Υπερταμείου περιλαμβάνονται θυγατρικές και συμμετοχές του σε δημόσιες επιχειρήσεις, οι οποίες δραστηριοποιούνται σε καίριους κλάδους της ελληνικής οικονομίας, όπως η Ακίνητη Περιουσία: Ταμείο Αξιοποίησης τηςΙδιωτικής Περιουσίας του Δημοσίου (ΤΑΙΠΕΔ), Εταιρεία Ακινήτων Δημοσίου (ΕΤΑΔ), ΓΑΙΑΟΣΕ, ΕΤΒΑ-ΒΙΠΕ, ΔΕΘ HELEXPO, η Ενέργεια και οι Υπηρεσίες Ωφέλειας: ΔΕΗ, ΕΥΔΑΠ, ΕΥΑΘ, οι Μεταφορές και οι Υποδομές: Αεροδρόμιο Ελ. Βενιζέλος, ΟΑΣΑ,ΑΕΔΙΚ, 23 Περιφερειακά Αεροδρόμια, ο Εφοδιασμός Τροφίμων: ΚΑΘ, ΟΚΑΑ, Ελληνικές Αλυκές, η Τεχνολογία: Ταμείο ΦΑΙΣΤΟΣ και οι Ταχυδρομικές Υπηρεσίες: ΕΛΤΑ. Η αξία του χαρτοφυλακίου που διαχειρίζεται το Υπερταμείο ανέρχεται σήμερα σε €6,1 δισ. και ο συνολικός αριθμός των εργαζομένων στις εταιρείες του ανέρχεται σε 31.000.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Microsoft-se-pliri-ekseliksi-oi-ependyseis-se-data-centers-kai-to-programma-viosimotitas-diloseis-tou-CEO-th-mixalopoulou/3732464/,Microsoft: Σε πλήρη εξέλιξη οι επενδύσεις σε data centers και το πρόγραμμα βιωσιμότητας – Δηλώσεις του CEO Θ. Μιχαλόπουλου,2023-03-21T17:25:51+02:00,newsit.gr,"NewsIT Μεγαλες Επιχειρησεις Microsoft: Σε πληρη εξελιξη οι επενδυσεις σε data centers και το προγραμμα βιωσιμοτητας – Δηλωσεις του CEO Θ. Μιχαλοπουλου Τη διαβεβαίωση ότι το επενδυτικό πρόγραμμα της Microsoft  βρίσκεται σε πλήρη εξέλιξη έκανε σε εκπροσώπους του Τύπου ο διευθύνων σύμβουλος της εταιρείας, υπεύθυνος Ελλάδος, Κύπρου και Μάλτας κ. Θεοδόσης Μιχαλόπουλος, στο πλαίσιο συνάντησης με θέμα «Τεχνολογία και Βιώσιμη Ανάπτυξη στην Πράξη», ένας τομέας που απορροφά μεγάλο κονδύλι. Ερωτηθείς για την πορεία της σημαντικής επένδυσης για τη δημιουργία δύο Data Centers, ο ίδιος τόνισε ότι η αδειοδότηση του έργου κινείται εντός του χρονοδιαγράμματος, καθώς η στρατηγική μελέτη περιβαλλοντικών επιπτώσεων πέρασε επιτυχώς το στάδιο της δημόσιας διαβούλευσης.   «Το πρόγραμμα της Microsoft συνεχίζει κανονικά: τόσο η επένδυση μέσω των DCs, όσο και η πρωτοβουλία GR for Growth.  Σε ό,τι αφορά το SKILLING, είμαστε ήδη στις 40.000 εκπαιδεύσεις (με στόχο τις 100.000), συμπεριλαμβανομένων 4.500 εκπαιδεύσεων στο δημόσιο.  Η αδειοδότηση του έργου των DCs προχωρά κανονικά και η στρατηγική μελέτη περιβαλλοντικών επιπτώσεων έχει περάσει επιτυχώς το στάδιο της δημόσιας διαβούλευσης» ανέφερε ο κ. Μιχαλόπουλος.  Στη συνάντηση έγινε η παρουσίαση της ολιστικής προσέγγισης που κάνει η Microsoft για βιωσιμότητα μέσω τεχνολογίας.  Όπως τονίστηκε: Καθώς διανύουμε άλλη μια δεκαετία πολλαπλών προκλήσεων, όπως η πανδημία, ο πόλεμος στην Ουκρανία και η ενεργειακή κρίση, είναι επιτακτική η ανάγκη να παραμείνουμε εστιασμένοι στην κλιματική κρίση. Ενώ οι επιχειρήσεις προχωρούν και θα προχωρήσουν σε μειώσεις σε συγκεκριμένους τομείς, δεν θα πρέπει να «κάνουν πίσω» σε νέες και υφιστάμενες δεσμεύσεις που σχετίζονται με το κλίμα. Ο χρόνος που έχουμε για να επιτύχουμε τον στόχο του ΟΗΕ για τη διατήρηση της αύξησης της θερμοκρασίας στον 1,5 βαθμό Κελσίου, κινδυνεύει να εξαντληθεί. Σε αυτή τη βάση, ακολουθεί η ολιστική προσέγγιση της Microsoft για βιώσιμη ανάπτυξη μέσω της τεχνολογίας.  Όπως ανακοινώθηκε, μέχρι το 2025 η εταιρεία θα έχει κάνει τη μετάβαση σε 100% ανανεώσιμες πηγές ενέργειας – που σημαίνει ότι θα έχει συμβάσεις πράσινης ενέργειας για το 100% της ενέργειας που καταναλώνεται από όλα τα κέντρα δεδομένων, τα κτίρια και τα campuses παγκοσμίως (PPAs). Αυτή η προσπάθεια θα επεκταθεί και σε όλες τις λειτουργίες της εταιρείας – από μετακινήσεις, μέχρι packaging – με σκοπό το 2030 να καταστεί carbon negative. Μέχρι το 2050, η Microsoft έχει δεσμευτεί να απομακρύνει από το περιβάλλον όλο τον άνθρακα που έχει εκπέμψει η εταιρεία -είτε άμεσα από κατανάλωση ηλεκτρικής ενέργειας είτε από την ίδρυσή της το 1975. Σε αυτή την κατεύθυνση, επενδύονται 1 δισ. για την επιτάχυνση της παγκόσμιας ανάπτυξης τεχνολογιών μείωσης, δέσμευσης και απομάκρυνσης του άνθρακα (carbon reduction, capture and removal). Η προσπάθεια για εναλλακτικές πηγές ενέργειας εξετάζει και μελλοντικές λύσεις για τα Data Centers, όπως αυτή του ‘πράσινου’ υδρογόνου, δεδομένου ότι έχει αποδειχτεί πως οι κυψέλες καυσίμου υδρογόνου μπορούν να χρησιμοποιηθούν για την παραγωγή ενέργειας χωρίς αέρια θερμοκηπίου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/epaggelmatikes-eykairies-ki-epixeirimatikotita-gia-neous-ti-dilosan-CEO-se-eidiki-ekdilosi/3731608/,Επαγγελματικές ευκαιρίες κι Επιχειρηματικότητα για Νέους – Τι δήλωσαν CEO σε ειδική εκδήλωση,2023-03-20T14:56:52+02:00,newsit.gr,"NewsIT Μεγαλες Επιχειρησεις Επαγγελματικες ευκαιριες κι Επιχειρηματικοτητα για Νεους – Τι δηλωσαν CEO σε ειδικη εκδηλωση Με στόχο την ενημέρωση και καθοδήγηση νέων για τις εξελίξεις στην αγορά εργασίας, τις προκλήσεις του επιχειρείν και τις δυνατότητες και προοπτικές για μια επιτυχημένη σταδιοδρομία, το Ελληνοαμερικανικό Εμπορικό Επιμελητήριο σε συνεργασία με την Επιτροπή Ηγεσίας διοργάνωσαν την εκδήλωση «Leadership Forum: Συζητώντας με τους Νέους για Επαγγελματικές Ευκαιρίες και Επιχειρηματικότητα» με την ευγενική χορηγία του Ομίλου TGI FRIDAYS Στην εκδήλωση ανταποκρίθηκαν νέοι εργαζόμενοι, φοιτητές και μαθητές της Γ΄ Λυκείου, ηλικίας 18-28 ετών, οι οποίοι άδραξαν την ευκαιρία να ενημερωθούν από ανώτατα διευθυντικά στελέχη και επιχειρηματίες για τις ευκαιρίες και τις προκλήσεις του μέλλοντος στον επαγγελματικό στίβο.  Τους νέους καθοδήγησαν με την εμπειρία τους οι κ.κ.: Ιωάννης Βασιλάκος, Αντιπρόεδρος και Διευθύνων Σύμβουλος, Κωτσόβολος – Dixons South East Europe, Πολυχρόνης Γριβέας, Πρόεδρος Διοικητικού Συμβουλίου, ΕΛΤΑ, Νικόλαος Νέγκας, Διευθύνων Σύμβουλος, TGI Fridays, Ανδρέας Ξηρόκωστας, Διευθύνων Σύμβουλος, Sap Hellas, Cyprus, Malta, Παντελής Πάνος, General Manager, Αμερικανική Σχολή Κλασικών Σπουδών, Αριστοτέλης Παντελιάδης, CEO, ΜΕΤΡΟ ΑΕΒΕ. Νικόλαος Πλακόπητας, Αντιπρόεδρος, Όμιλος Ευρωκλινικής, Μαριάννα Πολιτοπούλου, MBA, The Wharton School, University of Pennsylvania & Master Πολιτικών Μηχανικών, ΕΜΠ, Βασίλης Ραμπάτ, Διευθύνων Σύμβουλος, Xerox Hellas & Πρόεδρος ΕΑΣΕ (Εταιρία Ανωτάτων Στελεχών Επιχειρήσεων), Aλέξανδρος Σαρακάκης, Διευθύνων Σύμβουλος, Saracakis Group of Companies, Giuseppe Zorgno, Country Manager, AIG Europe S.A.-Υποκατάστημα Ελλάδας, Ηλίας Τσακίρης, Διευθύνων Σύμβουλος, Hellenic Hull Management Την εκδήλωση άνοιξε με τον χαιρετισμό του ο κ. Ηλίας Σπυρτούνιας, Γενικός Διευθυντής του Ελληνο-Αμερικανικού Εμπορικού Επιμελητηρίου ενώ στη συνέχεια ακολούθησε η κεντρική ομιλία του επίτιμου καλεσμένου της εκδήλωσης, George J. Tsunis, Αμερικανού Πρέσβη στην Ελλάδα. Συντονιστής της εκδήλωσης, ο κ. Αρτέμιος Μυρόπουλος, Πρόεδρος Επιτροπής Ηγεσίας του Ελληνο-Αμερικανικού Εμπορικού Επιμελητηρίου & Διευθύνων Σύμβουλος Linkage Ελλάδας.  Ο Ηλίας Σπυρτούνιας, Γενικός Διευθυντής του Ελληνο-Αμερικανικού Εμπορικού Επιμελητηρίου, δήλωσε: «Είμαι πολύ χαρούμενος που παρευρίσκομαι και σε αυτό το Leadership Forum. Αποτελεί μια ευκαιρία για εμένα και τα μέλη του Leadership Committee να συναντάμε νέους ανθρώπους σαν εσάς, που μέσα από τη συζήτηση μοιραζόμαστε στόχους, φιλοδοξίες αλλά και προβληματισμούς». O George J. Tsunis, ανέφερε: «Είναι μεγάλη χαρά και τιμή που είμαι σήμερα μαζί σας και έχω την ευκαιρία να συνομιλώ με παιδιά και ηγέτες. Το γεγονός ότι είστε σήμερα εδώ, δείχνει τη σοβαρότητα που επιδεικνύετε για τους στόχους της ζωής σας. Εσείς είστε η νέα γενιά, αυτή που θα κατακτήσει τον κόσμο και θα συνεχίσει να φέρνει την Ελλάδα μπροστά, μετατρέποντάς την σε μια οικονομική υπερδύναμη. Να έχετε επίγνωση, να περνάτε χρόνο με αυτούς που αγαπάτε και σας δίνουν ευτυχία, να βρείτε τη σωστή ισορροπία επαγγελματικής και προσωπικής ζωής αλλά να δουλεύτε σκληρά. Αυτό είναι άλλωστε στο DNA μας». O Αρτέμιος Μυρόπουλος υπογράμμισε: «Το Leadership Committee είναι ένα γκρουπ από φίλους, που καθένας εξ αυτών είναι επιχειρηματικός ηγέτης στον οργανισμό του. Οι ομιλητές που συμμετέχουν στην εκδήλωση είναι καταξιωμένοι CEOs και ιδιοκτήτες μεγάλων ελληνικών και πολυεθνικών εταιρειών οι οποίοι έχουν στόχο να βοηθήσουν τους νέους να γίνουν υπεύθυνοι επιχειρηματικοί ηγέτες μέσα στην κοινωνία. Μέχρι σήμερα περισσότεροι από 500 νέοι είχαν την ευκαιρία να συναντήσουν ανθρώπους που δεν θα μπορούσαν πότε πριν να γνωρίσουν και να έχουν μια ανοιχτή συζήτηση για το επιχειρηματικό μέλλον».    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Freenow-anaptyksi-25-gia-tin-efarmogi-eyresis-taksi-to-2022-ti-dilonei-i-geniki-dieythyntria-a-topalidou/3731582/,Freenow: Ανάπτυξη 25% για την εφαρμογή εύρεσης ταξί το 2022 – Τι δηλώνει η γενική διευθύντρια Α. Τοπαλίδου,2023-03-20T14:30:28+02:00,newsit.gr,"NewsIT Μεγαλες Επιχειρησεις Freenow: Αναπτυξη 25% για την εφαρμογη ευρεσης ταξι το 2022 – Τι δηλωνει η γενικη διευθυντρια Α. Τοπαλιδου Η Beat έγινε FREENOW και συνεχίζει να κινείται ανοδικά, καθώς το 2022 η εφαρμογή εύρεσης ταξί κατέγραψε ανάπτυξη που άγγιξε το 25% σε σχέση με το 2021 και 48% σε σχέση με το 2019 στην ελληνική αγορά. Η ανοδική τάση για την εφαρμογή εύρεσης ταξί των Ελλήνων σε Αθήνα και Θεσσαλονίκη συνεχίστηκε και τον Ιανουάριο του 2023, με τη FREENOW να καταγράφει 28% αύξηση των εσόδων της σε σχέση με τον ίδιο μήνα το 2022.  Για τα νεότερα σχέδια της FREENOW, η γενική διευθύντρια Άσπα Τοπαλίδου δήλωσε ότι: «Το 2023 αλλάζουμε το τοπίο της μετακίνησης στην Ελλάδα με περισσότερες συνεργασίες και νέες τεχνολογικές καινοτομίες, που θα συμβάλλουν καθοριστικά στη βελτίωση της καθημερινότητας των επιβατών και των συνεργατών οδηγών μας». Αθροιστικά, κατά την ενδέκατη χρονιά λειτουργίας της εφαρμογής, οι συνεργαζόμενοι οδηγοί σε Αθήνα και Θεσσαλονίκη διένυσαν συνολικά 62,149,252 km για διαδρομές μέσα από την πλατφόρμα, μια απόσταση λίγο μεγαλύτερη από 1590 φορές το γύρο της Γης.  Είναι χαρακτηριστικό πως τα έσοδα των οδηγών που συνεργάζονται με την εφαρμογή αυξήθηκαν κατά 30% σε σχέση με το 2021 ανά διαδρομή, ενώ με την εισαγωγή στη νέα πλατφόρμα της FREENOW το 95% των αιτημάτων για διαδρομή με ταξί εξυπηρετούνται άμεσα χωρίς καμία καθυστέρηση, γεγονός που έχει οδηγήσει σήμερα στο υψηλότερο επίπεδο υπηρεσιών ιστορικά για την εφαρμογή. Συνολικά, 7,000 οδηγοί μεταφέρθηκαν στην πλατφόρμα της FREENOW, αριθμός που αντιστοιχεί σε όλους τους ενεργούς οδηγούς της Beat τους τελευταίους 12 μήνες λειτουργίας της, ενώ οι νέες εγγραφές οδηγών απευθείας στην εφαρμογή της FREENOW ξεπέρασαν τις 500 σε μόλις τέσσερις μήνες. Στο τέλος του 2022, ο μέσος όρος βαθμολογίας των οδηγών που συνεργάζονται με την εφαρμογή βρίσκεται στο 4.84/5, ενώ σχεδόν ένας στους δύο επιβάτες επέλεξαν την ηλεκτρονική πληρωμή για τις διαδρομές τους. Tέλος να σημειωθεί, ότι το 2022 αποτέλεσε έτος σταθμό για την κοινωνική προσφορά της FREENOW, στηρίζοντας τον ουκρανικό λαό. Παράλληλα, η εταιρεία συνεχίζει να επενδύει στο ταλέντο των Ελλήνων, αυξάνοντας των αριθμό των εργαζομένων στην Ελλάδα.    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/ETBA-egkrithike-ependytiko-plano-50-ekat-eyro-gia-viomixanika-parka-xronodiagramma-kai-prasina-ofeli/3731508/,ETBA: Εγκρίθηκε επενδυτικό πλάνο 50 εκατ. ευρώ για βιομηχανικά πάρκα – Χρονοδιάγραμμα και «πράσινα» οφέλη,2023-03-20T12:59:03+02:00,newsit.gr,"NewsIT Μεγαλες Επιχειρησεις ETBA: Εγκριθηκε επενδυτικο πλανο 50 εκατ. ευρω για βιομηχανικα παρκα – Χρονοδιαγραμμα και «πρασινα» οφελη Μία ιστορική απόφαση έλαβε το Διοικητικό Συμβούλιο της ΕΤΒΑ ΒΙ.ΠΕ. Α.Ε., εγκρίνοντας επενδυτικό πλάνο ύψους 50 εκατομμυρίων για τη διετία 2024-2025, στο πλαίσιο της προκήρυξης «Νέα Βιομηχανικά Πάρκα» του Ταμείου Ανάκαμψης και Ανθεκτικότητας.  Σημαντικά οφέλη για τη μετατροπή τους σε σύγχρονα, ψηφιακά και «πράσινα» βιομηχανικά πάρκα. Από το επενδυτικό αυτό πλάνο θα ωφεληθούν τα 14 μεγαλύτερα βιομηχανικά πάρκα της χώρας, καθώς προβλέπεται η αναβάθμιση και ο εκσυγχρονισμός των υποδομών τους, με στόχο τη σταδιακή μετατροπή τους σε καινοτόμα, τεχνολογικά έξυπνα και περιβαλλοντικά βιώσιμα βιομηχανικά πάρκα.  Παράλληλα, θα αναπτυχθούν υποδομές σε 1.000 στρέμματα δημιουργώντας ένα αξιόλογο απόθεμα γης για μελλοντική βιομηχανική ανάπτυξη. H ΕΤΒΑ ΒΙ.ΠΕ. Α.Ε. θα ενημερώσει αναλυτικά τους θεσμικούς παράγοντες και τις εγκατεστημένες επιχειρήσεις των 14 βιομηχανικών πάρκων για το εν λόγω επενδυτικό πλάνο και τον τρόπο που θα συμβάλλει ουσιαστικά στην βελτιστοποίηση των υποδομών και κατ’επέκταση στη βιώσιμη ανάπτυξη και την αύξηση της ανταγωνιστικότητάς τους. Ο Πρόεδρος του Διοικητικού Συμβουλίου κ. Άγγελος Κάτσικας, τόνισε ότι «για την ΕΤΒΑ ΒΙ.ΠΕ. Α.Ε. αποτελεί διακαή στόχο η στέγαση της παραγωγικής επιχειρηματικότητας σε οργανωμένες περιοχές με σύγχρονες ενεργειακές, ψηφιακές και περιβαλλοντικές υπηρεσίες επαναλαμβανομένων εσόδων, εκπληρώνοντας τα κριτήρια ESG για τη δημιουργία επιχειρηματικής αξίας στο πλαίσιο της βιώσιμης ανάπτυξης, δημιουργώντας ευκαιρίες ευημερούς απασχόλησης και τόνωσης των τοπικών κοινωνιών». Ο κ. Θάνος Ψαθάς, CEO της ΕΤΒΑ ΒΙ.ΠΕ. Α.Ε. δήλωσε σχετικά: «η ΕΤΒΑ ΒΙ.ΠΕ. Α.Ε., δίνει μεγάλη έμφαση στην επένδυση στα επιχειρηματικά πάρκα και εργαζόμαστε πάνω στον σχεδιασμό της αναβάθμισης των υποδομών τους προς όφελος των εγκατεστημένων επιχειρήσεων, του κλάδου της μεταποίησης αλλά και της εθνικής οικονομίας. Με την έγκριση του νέου μας επενδυτικού πλάνου, σηματοδοτείται μία νέα εποχή προς την κατεύθυνση της βιώσιμης πράσινης ανάπτυξης και του ψηφιακού μετασχηματισμού που αποτελεί και στρατηγικό στόχο της εταιρίας μας με κατεύθυνση το Πρόγραμμα Ελλάδα 2.0 και το πλαίσιο του Industry 4.»  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Shopflix-ependyseis-10-ekat-eyro-tin-epomeni-3etia-kai-neoi-stoxoi-ti-dilose-o-CEO-x-kalogerakis/3731503/,Shopflix: Επενδύσεις 10 εκατ. ευρώ την επόμενη 3ετία και νέοι στόχοι – Τι δήλωσε ο CEO Χ. Καλογεράκης,2023-03-20T12:52:16+02:00,newsit.gr,"NewsIT Μεγαλες Επιχειρησεις Shopflix: Επενδυσεις 10 εκατ. ευρω την επομενη 3ετια και νεοι στοχοι – Τι δηλωσε ο CEO Χ. Καλογερακης Με αφορμή τη συμπλήρωση ενός χρόνου λειτουργίας του Shopflix, ο διευθύνων σύμβουλος Χρήστος Καλογεράκης ανακοίνωσε πλάνο επενδύσεων που ξεπερνά τα 10 εκατ. ευρώ και στόχο για πρώτη θέση στο e-commerce τα επόμενα 3 χρόνια. Η εταιρεία σήμερα απασχολεί 120 άτομα προσωπικό. Όπως διευκρίνισε, το επενδυτικό πρόγραμμα αυτό είναι από τα υψηλότερα στο ελληνικό e-commerce και εστιάζεται στο σύνολο της λειτουργίας του marketplace, συμπεριλαμβανομένου του ανθρώπινου δυναμικού, της ανάπτυξης καινοτόμων τεχνολογικών λύσεων, αλλά και των υπηρεσιών logistics με έμφαση στο last mile.  Το Shopflix.gr, με πάνω από 3,5 εκατομμύρια προϊόντα στο marketplace και περισσότερες από 1.000 συνεργαζόμενες επιχειρήσεις το καταγράφει ταχύτατη ανάπτυξη. Ήδη, κατά τον πρώτο χρόνο λειτουργίας από τον Μάρτιο του 2022 μέχρι και σήμερα, έχει δεχθεί περισσότερες από 17 εκατομμύρια επισκέψεις. Επιπλέον, έχει κατακτήσει τη θετική ανταπόκριση του αγοραστικού κοινού. Σύμφωνα με ανεξάρτητες μετρήσεις της εταιρείας e-satisfaction, o δείκτης Νet Ρromοter Score, ο οποίος αξιολογεί τη σχέση ενός brand με τους πελάτες του, ανέρχεται σε 82, υψηλότερος από τον μέσο όρο της αγοράς που διαμορφώνεται σε 69.  Εξίσου εντυπωσιακή είναι η αύξηση στον αριθμό των εργαζομένων. Από μόλις τρεις πριν το λανσάρισμα της πλατφόρμας, έφτασαν στους 55 κατά το λανσάρισμα, το Μάρτιο του 2022 για να υπερδιπλασιαστούν μέσα σε έναν μόλις χρόνο, καθώς σήμερα ανέρχονται σε 120 και αυξάνουν συνεχώς. Μεγάλη αύξηση καταγράφεται και στον αριθμό των συνεργαζόμενων  καταστημάτων, τα οποία από 113 στην εκκίνηση της πλατφόρμας έχουν ξεπεράσει σήμερα τα 1.000, ενώ ευχάριστη πρόκληση αποτελεί η ταχεία ένταξη νέων συνεργατών λόγω του πλήθους των χιλιάδων αιτημάτων που έχει δεχθεί ήδη η πλατφόρμα. Αντίστοιχα, από τα 168.000 προϊόντα κατά το λανσάρισμα, σήμερα ο αριθμός ξεπερνά τα 3,5 εκατομμύρια άμεσα διαθέσιμα προϊόντα και αυξάνεται καθημερινά. Για το επενδυτικά πλάνα που θα υλοποιήσει η Shopflix το προσεχές διάστημα ο κ. Καλογεράκης τόνισε ότι: «Συνεχίζουμε με ακόμα μεγαλύτερη ταχύτητα και προσήλωση έχοντας ένα πολύ απαιτητικό πλάνο ενεργειών που θα παρουσιάσουμε τις επόμενες εβδομάδες και μήνες. Μερικές από αυτές είναι το νέο μας mobile app που θα λανσαριστεί τις επόμενες μέρες, νέες τεχνολογίες που θα μας δώσουν προβάδισμα σε επίπεδο πλατφόρμας, νέα  υπηρεσία loyalty και πολλές άλλες πρωτοβουλίες, πάντα προς όφελος των πελατών και των συνεργατών μας».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/mple-oikonomia-sxediazontas-mia-olistiki-proseggisi-politikis-gia-tin-antimetopisi-tis-klimatikis-allagis/3730683/,Μπλε οικονομία: Σχεδιάζοντας μια ολιστική προσέγγιση πολιτικής για την αντιμετώπιση της κλιματικής αλλαγής,2023-03-19T11:19:51+02:00,newsit.gr,"NewsIT Μεγαλες Επιχειρησεις Μπλε οικονομια: Σχεδιαζοντας μια ολιστικη προσεγγιση πολιτικης για την αντιμετωπιση της κλιματικης αλλαγης Χώρες σαν την δική μας, με τόσο ευρύ θαλάσσιο πλούτο, θα πρέπει να αξιοποιήσουν την θάλασσα, τις τεχνολογίες που προσφέρονται σε σχέση με αυτή στα πλαίσια μιας βιώσιμης οικονομικής ανάπτυξης. Αυτό ήταν το σπουδαίο συμπέρασμα που εξήχθη στο πλαίσιο του Regional Growth Conference που διοργάνωσε η εφημερίδα Πελοπόννησος στο Συνεδριακό και Πολιτιστικό Κέντρο του Πανεπιστημίου Πατρών. «Η αξιοποίηση, η προστασία και η αναγέννηση των θαλάσσιων οικοσυστημάτων αποτελεί κρίσιμη προτεραιότητα πολιτικής για την Ελλάδα, η οποία κατέχει ηγετική θέση στον τουρισμό, τη ναυτιλία και σε άλλες δραστηριότητες, κάτι που καθιστά την ελληνική οικονομία πλήρως αλληλοεξαρτώμενη από το θαλάσσιο οικοσύστημα», ανέφερε ο πρόεδρος του Οικονομικού Επιμελητηρίου Β.Δ. Πελοποννήσου και Δυτικής Ελλάδος Γιώργος Παπάς.  Παράδειγμα προς μίμηση καλών πρακτικών, φιλικών προς το περιβάλλον αποτελεί ο Δήμαρχος Αστυπάλαιας Νικόλαος Κομηνέας, ο οποίος και συμμετείχε στη συνεδρίαση τονίζοντας τα εξής: «Το νέο  μοντέλο που θα βοηθήσει να αλλάξει η κατάσταση είναι να έρχεται η πληροφορία στις τοπικές κοινότητες, οι οποίες θα έχουν το δικαίωμα να αποφασίζουν».  Στη συνεδρίαση συμμετείχαν επίσης: o Καθηγητής Περιφερειακής Οικονομικής Ανάλυσης, Πάντειο Πανεπιστήμιο Ιωάννης Ψυχάρης, o Καθηγητής του Πανεπιστημίου Πατρών Γιώργος Παπαθεοδώρου, η Εκτελεστική Διευθύντρια, Κοινωφελές Ίδρυμα Αθανάσιος Κ. Λασκαρίδης Αγγελική Κοσμοπούλου ενώ το συντονισμό είχε η Διευθύντρια, Data Consultants Θεοδώρα Τσώκου.   ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/olympia-odos-To-ergo-exei-oloklirothei-se-pososto-11-i-patron-pyrgou-proxoraei-taxista/3730679/,"Ολυμπία Οδός: Tο έργο έχει ολοκληρωθεί σε ποσοστό 11%, η Πατρών – Πύργου προχωράει τάχιστα",2023-03-19T11:12:57+02:00,newsit.gr,"NewsIT Μεγαλες Επιχειρησεις Ολυμπια Οδος: Tο εργο εχει ολοκληρωθει σε ποσοστο 11%, η Πατρων – Πυργου προχωραει ταχιστα Η πρόοδος της Ολυμπία Οδού, στο κομμάτι Πατρών – Πύργου βρέθηκε στην επίκεντρο του 11ου Regional Growth Conference, το πραγματοποιήθηκε από τις 16 έως τις 18 Μαρτίου ο Συνεδριακό και Πολιτιστικό Κέντρο του Πανεπιστημίου Πατρών. Σύμφωνα με όσα είπε ο Πρόεδρος και Διευθύνων Σύμβουλος της Ολυμπίας Οδού, Παναγιώτης Παπανικόλας, το έργο έχει ολοκληρωθεί σε ποσοστό 11%, ενώ οι εργασίες προχωρούν τάχιστα και βάσει χρονοδιαγράμματος. Πρόσθεσε ότι το συγκεκριμένο έργο θα έχει όφελος στην ανάπτυξη, στην προσβασιμότητα, στη μεταφορά προϊόντων και στην αύξηση του τουρισμού.  Τέλος, αναφερόμενος στην Γέφυρα των Σερβίων, στην οποία διατάχθηκε έρευνα, ο Πρόεδρος και Διευθύνων Σύμβουλος της Ολυμπίας Οδού, Παναγιώτης Παπανικόλας τόνισε πως θα πρέπει να δημιουργηθεί μητρώο γεφυρών, να υπάρξει επιθεώρηση, σύνταξη μελέτης συντήρησης και τέλος εργασίες σε αυτές κάθε τρία με έξι χρόνια. Τη συζήτηση συντόνισε ο δημοσιογράφος του ΑΠΕ – ΜΠΕ Ηλίας Παλιαλέξης.   ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/vea-thetiki-i-nea-ayksisi-katotatou-misthou-sta-780-eyro-epivarynsi-ton-mikromesaion-kata-81-8-eyro-to-mina/3729898/,"ΒΕΑ: Θετική η νέα αύξηση κατώτατου μισθού στα 780 ευρώ – Επιβάρυνση των μικρομεσαίων κατά 81,8 ευρώ το μήνα",2023-03-17T18:54:42+02:00,newsit.gr,"NewsIT Μεγαλες Επιχειρησεις ΒΕΑ: Θετικη η νεα αυξηση κατωτατου μισθου στα 780 ευρω – Επιβαρυνση των μικρομεσαιων κατα 81,8 ευρω το μηνα Το Βιοτεχνικό Επιμελητήριο της Αθήνας, τάσσεται υπέρ της αύξησης του κατώτατου μισθού στα 780 ευρώ και του κατώτατου ημερομισθίου στα 34,84 ευρώ, με στόχο την ενίσχυση του μηνιαίου εισοδήματος των περίπου 600.000 χαμηλά αμειβόμενων πολιτών της χώρας από την 1η Απριλίου. Σωρευτικά, ο κατώτατος μισθός, από το 2019, μετά την άρση των περιοριστικών μέτρων λόγω των μνημονίων, αυξήθηκε κατά 20% από 663 ευρώ στα 780 ευρώ μεικτά.  Όμως την ίδια στιγμή, ανεβαίνει και η μηναία επιβάρυνση των επιχειρήσεων για κάθε εργαζόμενο που αμείβεται με τον κατώτατο μισθό, κατά 81,8 ευρώ, από 872 ευρώ στα 953,8 ευρώ. Μια μικρομεσαία επιχείρηση, με 5 άτομα αμειβόμενα με τον κατώτατο μισθό, θα κληθεί να καταβάλει επιπλέον 5.726 ευρώ, σε ετήσια βάση. Χιλιάδες ευάλωτες μικρομεσαίες επιχειρήσεις, υποχρεούνται στο εξής, να καταβάλουν αισθητά αυξημένες αποδοχές στους εργαζομένους τους – μαζί με τις αναλογικά υψηλότερες ασφαλιστικές εισφορές.  Σε συνδυασμό μάλιστα, με την αύξηση των ασφαλιστικών εισφορών κατά 9,6% από την 1η Ιανουαρίου, που συνεπάγεται επιβάρυνση από 244 έως 655 ευρώ το χρόνο, ανάλογα με την ασφαλιστική κατηγορία του ελεύθερου επαγγελματία, οι οικονομικές υποχρεώσεις των επιχειρήσεων αυξάνονται δυσανάλογα. Η κυβέρνηση δυστυχώς, δεν προχώρησε σε ταυτόχρονη μείωση του μη μισθολογικού κόστους, το οποίο έχει περιοριστεί μόλις κατά τα 4,4 ποσοστιαίες μονάδες, όταν ο κατώτατος μισθός αυξήθηκε 20% από το 2019. Την ώρα που οι καθαρές αποδοχές των εργαζομένων αυξάνονται στα 667 ευρώ από 548 ευρώ σήμερα, δεν είμαστε βέβαιοι ότι η αύξηση του εισοδήματος όσων αμείβονται με τα κατώτατα όρια – σε αυτή τη δύσκολη οικονομική συγκυρία με την εκτόξευση του κόστους ενέργειας και των τιμών βασικών καταναλωτικών αγαθών – θα ενισχύσει την αγοραστική τους δύναμη και θα επιστρέψει στην κατανάλωση. Απεναντίας, η μηνιαία ενίσχυση των 67 ευρώ το μήνα, θα χαθεί, στην αποπληρωμή των τιμολογίων ενέργειας, αλλά και στην αγορά βασικών ειδών διατροφής. Το Β.Ε.Α έχει ζητήσει κατ’ επανάληψη από την κυβέρνηση, η αύξηση του κατώτατου μισθού, να συνδυαστεί με την μείωση των ασφαλιστικών εισφορών, ή των φορολογικών βαρών, προκειμένου να αποφευχθούν φαινόμενα στάσης πληρωμών ασφαλιστικών εισφορών και φόρων, απολύσεων, αλλά και λουκέτων.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Prodea-provalei-to-elliniko-real-estate-sti-diethni-skini-symmetexei-stin-koryfaia-ekthesi-MIPIM-2023/3729734/,Prodea: Προβάλει το ελληνικό real estate στη διεθνή σκηνή – Συμμετέχει στην κορυφαία έκθεση MIPIM 2023,2023-03-17T14:32:36+02:00,newsit.gr,"NewsIT Μεγαλες Επιχειρησεις Prodea: Προβαλει το ελληνικο real estate στη διεθνη σκηνη – Συμμετεχει στην κορυφαια εκθεση MIPIM 2023 Στην κορυφαία διοργάνωση του διεθνούς real estate, ΜIPIM 2023, που πραγματοποιείται στις Κάννες ως τις 17/3 συμμετείχε η PRODEA Investments, ως εκθέτης στο εθνικό περίπτερο του Enterprise Greece, προβάλλοντας μέσα από το συμμετοχή της το ελληνικό real estate. Η μεγαλύτερη εταιρεία επενδύσεων σε real estate στην Ελλάδα, με ενεργητικό 2,9 δισ. ευρώ, η Prodea παρουσίασε το χαρτοφυλάκιό της, που καλύπτει ένα ευρύ φάσμα κλάδων όπως τα πράσινα κτήρια γραφείων, ξενοδοχειακές υποδομές, logistics, κ.λπ., καθώς και το επενδυτικό της όραμα.  Με δεδομένο ότι η PRODEA αποτελεί έναν διεθνή συνομιλητή του ελληνικού real estate, με τη συμμετοχή της στη ΜIPIM 2023 επεδίωξε την ανάδειξη των επενδυτικών ευκαιριών στη χώρα, στο πλαίσιο της εθνικής προσπάθειας του Enterprise Greece και της προώθησης της εταιρείας σε ξένους επενδυτές. Μέσω της συμμετοχής στο ελληνικό περίπτερο, η PRODEA ανέδειξε στο διεθνές κοινό του real estate τις σύγχρονες, αειφόρες επενδύσεις που αναπτύσσει και υλοποιεί η εταιρεία, στο πλαίσιο και της ESG στρατηγικής της, αλλά και τις επενδυτικές προοπτικές της χώρας. Εξάλλου κεντρικό θέμα της έκθεσης είναι η ενσωμάτωση της καινοτομίας στο real estate, τόσο στο πεδίο της βιωσιμότητας όσο και στα νέα επενδυτικά μοντέλα.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Opap-sta-1-9-dis-eyro-ta-kathara-esoda-to-2022-kai-sta-541-ekat-to-d-trimino-2023-apo-pou-proilthan-ta-kerdi/3729574/,"OΠΑΠ: Στα 1,9 δισ. ευρώ τα καθαρά έσοδα το 2022 και στα 541 εκατ. το δ’ τρίμηνο 2023 – Από πού προήλθαν τα κέρδη",2023-03-17T11:40:19+02:00,newsit.gr,"NewsIT Μεγαλες Επιχειρησεις OΠΑΠ: Στα 1,9 δισ. ευρω τα καθαρα εσοδα το 2022 και στα 541 εκατ. το δ’ τριμηνο 2023 – Απο που προηλθαν τα κερδη Αυξημένη ζήτηση για παιχνίδια και διευρυμένη πελατειακή βάση στο online σύστημα πέτυχε ο ΟΠΑΠ το 2022. Η μεγαλύτερη εταιρεία τυχερών παιχνιδιών στην Ελλάδα ανακοίνωσε τις οικονομικές επιδόσεις για τη χρήση που έληξε στις 31 Δεκεμβρίου 2022, σύμφωνα με τις οποίες, τα καθαρά έσοδα προ εισφορών (GGR) χρήσης 2022 διαμορφώθηκαν στα €1.939,0εκ. έναντι €1.538,8εκ. το 2021, αυξημένα κατά 26,0% σε ετήσια βάση.   Σε επίπεδα ρεκόρ κινήθηκαν τα καθαρά έσοδα το δ’ τρίμηνο 2022 τα οποία διαμορφώθηκαν στα €540,9εκ., αυξημένα κατά 8,5% σε σχέση με την αντίστοιχη περυσινή περίοδο, ως αποτέλεσμα των επιτυχημένων βελτιώσεων στα παιχνίδια του ΟΠΑΠ.  Τα έσοδα που ανακοίνωσε ο ΟΠΑΠ, ενισχύθηκαν από την αυξημένη επισκεψιμότητα στα πρακτορεία και την παικτική δραστηριότητα στο σύνολο των καναλιών διανομής, καθώς και από το Παγκόσμιο Κύπελλο Ποδοσφαίρου.  Για τα οικονομικά αποτελέσματα του 4ου τριμήνου 2022 ο διευθύνων σύμβουλος του ΟΠΑΠ Jan Karas δήλωσε:  «Κατά το τέταρτο τρίμηνο, Ο ΟΠΑΠ σημείωσε επιδόσεις-ρεκόρ σε τριμηνιαία βάση, ολοκληρώνοντας μια εξαιρετική χρονιά, με απτή πρόοδο στην υλοποίηση των στρατηγικών στόχων μας και ενισχυμένη δραστηριότητα σε όλα τα κανάλια μας».  «Το EBITDA διαμορφώθηκε πάνω από τις τελευταίες εκτιμήσεις μας – και με ενισχυμένα περιθώρια – ενώ σε επίπεδο μόχλευσης βελτιώθηκε περαιτέρω η θέση μας. Στο πλαίσιο αυτό, και βάσει της σταθερής δέσμευσης μας στη δημιουργία αξίας για τους μετόχους μας, είμαστε στην ευχάριστη θέση να προτείνουμε μια γενναιόδωρη συνολική ανταμοιβή προς τους μετόχους για το οικονομικό έτος 2022, ύψους €1,45 ανά μετοχή, συμπεριλαμβανομένου του ήδη καταβληθέντος προμερίσματος των €0,30 ανά μετοχή». «Επιπλέον, ανταποκρινόμενοι στις ανάγκες και τις προσδοκίες των πελατών μας, προχωρήσαμε πρόσφατα στην έναρξη λειτουργίας της ανανεωμένης και ανταγωνιστικής online στοιχηματικής πλατφόρμας του ΟΠΑΠ, ώστε να προσφέρουμε μια ακόμη πιο διασκεδαστική εμπειρία. Ταυτόχρονα, η αναβάθμιση των ψηφιακών δυνατοτήτων στα καταστήματά μας βρίσκεται σε πολύ καλό δρόμο και αποδίδει καρπούς, υποστηρίζοντας την ανάπτυξη της συνολικής πελατειακής βάσης και την κίνηση στο δίκτυο μας». «Κοιτώντας στο μέλλον, θα εστιάσουμε στην ανάδειξη των καταστημάτων μας ως τοπικών προορισμών προσιτής διασκέδασης. Επίσης, θα επεκτείνουμε την online παρουσία μας, μέσω της iLottery πρότασής μας, με την οποία ολοκληρώνουμε το «οπλοστάσιο» μας στον τομέα του online gaming. Ακόμη, παραμένει ισχυρή η δέσμευσή μας στην επίτευξη δυναμικών επιδόσεων και στην υλοποίηση του οράματός μας για την παροχή κορυφαίας στο είδος της διασκέδασης, σε συνδυασμό με την προσφορά προς την κοινωνία». Σχετικά με τα οικονομικά αποτελέσματα: Το μικτό κέρδος (από παιχνίδια) αυξήθηκε το 2022 κατά 31,8% σε ετήσια βάση και διαμορφώθηκε σε €798,8εκ. ως αποτέλεσμα των αυξημένων εσόδων σε συνδυασμό με υψηλότερα περιθώρια κέρδους. Το δ’ τρίμηνο 2022 το μικτό κέρδος (από παιχνίδια) ανήλθε σε €223,9εκ. αυξημένο κατά 14,7% (δ’ τρίμηνο 2021: €195,3εκ.). Τα κέρδη προ τόκων, φόρων και αποσβέσεων (EBITDA) το 2022 αυξήθηκαν κατά 33,7% στα €736,0εκ. (χρήση 2021: €550,3εκ.), ή κατά 38,5% σε επαναλαμβανόμενη βάση, αντικατοπτρίζοντας αυξημένα έσοδα και βελτιωμένα περιθώρια κέρδους. Τα EBITDA δ’ τριμήνου 2022 ανήλθαν σε €202,7εκ. (δ’ τρίμηνο 2021: €170,4εκ.) αυξημένα κατά 18,9% ή κατά 17,7% σε επαναλαμβανόμενη βάση. Τα λειτουργικά έξοδα χρήσης 2022 διαμορφώθηκαν στα €365,1εκ. έναντι €321,8εκ. το 2021, αυξημένα κατά 13,5% σε σχέση με την αντίστοιχη περίοδο πέρυσι, υποστηρίζοντας την πλήρη επαναλειτουργία των retail δραστηριοτήτων το 2022 έναντι των επιβεβλημένων περιορισμών το 2021 λόγω της πανδημίας, καθώς και την ανάπτυξη του online. Τα λειτουργικά έξοδα το δ’ τρίμηνο 2022 ανήλθαν σε €113,9εκ. υψηλότερα κατά 22,2% σε ετήσια βάση ως αποτέλεσμα κυρίως των αυξημένων εξόδων προβολής και διαφήμισης. Σε συγκρίσιμη βάση μη συμπεριλαμβάνοντας έκτακτα κονδύλια, τα λειτουργικά έξοδα της χρήσης 2022 και του δ’ τριμήνου 2022 αυξήθηκαν κατά 11,5% και 23,9% αντίστοιχα σε ετήσια βάση. Τα καθαρά κέρδη χρήσης 2022 διαμορφώθηκαν στα €592,3εκ. (χρήση 2021: €259,4εκ.) αυξημένα κατά 128,3% σε ετήσια βάση. Στο δ’ τρίμηνο 2022 τα καθαρά κέρδη ανήλθαν σε €306,5εκ. (δ’ τρίμηνο 2021: €81,2εκ.), αυξημένα κατά 277,6% ενσωματώνοντας κέρδος €181,3εκ. από την πώληση της Betano. Σε επαναλαμβανόμενη βάση και μη συμπεριλαμβάνοντας έκτακτα κονδύλια και στα δύο έτη, τα καθαρά κέρδη 2022 ανήλθαν σε €436,0εκ, αυξημένα κατά 73,8% σε ετήσια βάση, ενώ διαμορφώθηκαν σε €127,5εκ. το δ’ τρίμηνο 2022, υψηλότερα κατά 47,9% σε ετήσια βάση, επιδεικνύοντας βελτιωμένα περιθώρια.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Inform-lykos-sygxoneythike-me-aporrofisi-apo-tin-AustriaCard-Holdings-oi-logoi-tis-stratigikis-apofasis/3729491/,Inform Λύκος: Συγχωνεύθηκε με απορρόφηση από την AustriaCard Holdings – Οι λόγοι της στρατηγικής απόφασης,2023-03-17T10:47:15+02:00,newsit.gr,"NewsIT Μεγαλες Επιχειρησεις Inform Λυκος: Συγχωνευθηκε με απορροφηση απο την AustriaCard Holdings – Οι λογοι της στρατηγικης αποφασης Νομική ισχύ απέκτησε η διασυνοριακή συγχώνευση με απορρόφηση της εισηγμένης στο Χρηματιστήριο, βιομηχανίας παραγωγής, επεξεργασίας κι ανάπτυξης συστημάτων έντυπης πληροφορικής Inform Π. Λύκος Συμμετοχών, από την Austriacard Holdings AG. H κίνηση απέκτησε νομική ισχύ με την καταχώρησή της στο Αυστριακό Μητρώο Εταιρειών του Εμποροδικείου της Βιέννης. Μετά από 29 χρόνια που οι μετοχές της Inform διαπραγματεύονται στο Χρηματιστήριο Αθηνών, από σήμερα 17/3, παύουν να διαπραγματεύονται, καθώς η Austriacard Holdings θα καταστεί καθολική διάδοχός της. Ειδικότερα, θα αποκτήσει το σύνολο του ενεργητικού και παθητικού της, ενώ οι μέτοχοι της Inform θα γίνουν μέτοχοι της νέας εταιρείας, που στη συνέχεια θα ακολουθήσει την οδό για την εισαγωγή της στο Χρηματιστήριο.  Η πορεία μέχρι σήμερα Η εταιρεία Λύκος ιδρύθηκε το 1897, ενώ το 1982 με την ίδρυση της Inform η εταιρεία χάραξε στρατηγική επανατοποθέτησης των εκτυπωτικών εργασιών προς την Πληροφορική. Ημερομηνία ορόσημο αποτέλεσε το 1994, όπου εισήγαγε τις μετοχές της στο Χρηματιστήριο Αθηνών, με σκοπό την άντληση κεφαλαίων για υλοποίηση του επενδυτικού προγράμματος. Η Inform Λύκος εξαγόρασε την εταιρεία Austriacard το 2007 κι ακολούθησαν επενδύσεις στη Ρουμανία και την Τουρκία. Κατόπιν στρατηγικής απόφασης δημιουργήθηκε η Austriacard Holdings, όμιλος υψηλής τεχνολογίας πληροφορικής σε θέματα Hardware Embedded Security, που απασχολεί 1.300 άτομα. Ο αυστριακός όμιλος έχει διεθνή παρουσία με τρία Divisions, Austriacard, Inform και Nautilus, στους τομείς της Ψηφιακής Ασφάλειας (Digital Security), της Διαχείρισης Πληροφοριών (Information Management) και του IoT αντιστοίχως, με συνολικό κύκλο εργασιών 175 εκατ. ευρώ το 2020. Ο όμιλος Austriacard Holdings χαρακτηρίζεται από ένα ισχυρό πανευρωπαϊκό επιχειρησιακό αποτύπωμα, που εκτείνεται από το Ηνωμένο Βασίλειο έως την Ελλάδα και την Τουρκία, διαθέτει 7 παραγωγικές εγκαταστάσεις και 7 κέντρα προσωποποίησης στην Ευρώπη, καθώς και δύο επιπλέον κέντρα προσωποποίησης στην Νότια Αμερική και στις Η.Π.Α..  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Unilever-ependysi-20-ekat-eyro-se-neo-ergostasio-stin-oukrania-o-logos-tis-stratigikis-apofasis/3729031/,Unilever: Επένδυση 20 εκατ. ευρώ σε νέο εργοστάσιο στην Ουκρανία – Ο λόγος της στρατηγικής απόφασης,2023-03-16T18:19:52+02:00,newsit.gr,"NewsIT Μεγαλες Επιχειρησεις Unilever: Επενδυση 20 εκατ. ευρω σε νεο εργοστασιο στην Ουκρανια – Ο λογος της στρατηγικης αποφασης Η Unilever ανακοίνωσε ότι θα επενδύσει 20 εκατ. ευρώ σε μια νέα μονάδα παραγωγής στην περιοχή του Κιέβου της Ουκρανίας, αποδεικνύοντας τη μακροπρόθεσμη δέσμευση της εταιρείας στη χώρα. Η κατασκευή θα ξεκινήσει φέτος, με το εργοστάσιο να αναμένεται να ανοίξει το 2024. Το νέο εργοστάσιο θα δημιουργήσει περίπου 100 θέσεις εργασίας και θα κατασκευάζει προϊόντα προσωπικής φροντίδας, συμπεριλαμβανομένων σαμπουάν και αφρόλουτρων για μάρκες όπως Dove, Axe, TRESemmé και Ultrex.  Ο κόμβος αυτός θα τροφοδοτεί κυρίως την τοπική ουκρανική αγορά, αλλά έχει μελλοντικές δυνατότητες εξαγωγής στις ευρωπαϊκές αγορές. Το εργοστάσιο θα κατασκευαστεί σύμφωνα με τα υψηλότερα περιβαλλοντικά πρότυπα χρησιμοποιώντας τεχνολογίες ανανεώσιμων πηγών ενέργειας, συμβάλλοντας στον στόχο της Unilever για καθαρές μηδενικές εκπομπές σε ολόκληρη την αλυσίδα αξίας της έως το 2039. Είναι ταυτόχρονα ένας κατάλληλος τρόπος για να σηματοδοτηθεί η 30ή επέτειος της επιχείρησης στην Ουκρανία, η οποία θα εορταστεί αργότερα μέσα στο έτος. Η Unilever απασχολεί σήμερα περισσότερα από 100 άτομα στην Ουκρανία και από το ξέσπασμα του πολέμου στη χώρα, η εταιρεία επικεντρώθηκε στη διασφάλιση της ασφάλειας και της ευημερίας των Ουκρανών υπαλλήλων της και των οικογενειών τους. Επιπλέον, η Unilever έχει δωρίσει, μέχρι τώρα, περισσότερα από 15 εκ. ευρώ για την υποστήριξη και την παροχή βασικών προϊόντων της στο πλαίσιο της ανθρωπιστικής βοήθειας στην Ουκρανία, συνεργαζόμενη στενά με τις υπηρεσίες των Ηνωμένων Εθνών και τις τοπικές ΜΚΟ ώστε να φτάσει η βοήθεια εκεί που χρειάζεται περισσότερο.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Intrakat-se-ekseliksi-oi-ergasies-gia-to-diethni-aerolimena-athinon-oi-oroi-kai-ta-ofeli-tis-symvasis-ton-22-ekat-eyro/3728687/,Intrakat: Σε εξέλιξη οι εργασίες για το Διεθνή Αερολιμένα Αθηνών – Οι όροι και τα οφέλη της σύμβασης των 22 εκατ. ευρώ,2023-03-16T12:20:00+02:00,newsit.gr,"NewsIT Μεγαλες Επιχειρησεις Intrakat: Σε εξελιξη οι εργασιες για το Διεθνη Αερολιμενα Αθηνων – Οι οροι και τα οφελη της συμβασης των 22 εκατ. ευρω Σε πλήρη εξέλιξη βρίσκονται οι εργασίες επέκτασης στον Διεθνή Αερολιμένα Αθηνών, στο πλαίσιο σύμβασης με την Intrakat συνολικού συμβατικού τιμήματος 22 εκατ. ευρώ, πλέον ΦΠΑ. Αναλυτικότερα, το έργο στον Διεθνή Αερολιμένα Αθηνών με την Intrakat περιλαμβάνει την κατασκευή:  -Νέου χώρου στάθμευσης αεροσκαφών, βόρεια του τροχοδρόμου Y2, ο οποίος θα φιλοξενήσει έξι θέσεις αεροσκαφών τύπου Code C σε έκταση 25.530 τ.μ., ενώ ο υπάρχων χώρος στάθμευσης General Aviation, θα αναδιαταχθεί για να φιλοξενήσει τέσσερις ακόμη θέσεις αεροσκαφών ιδίου τύπου. -Δύο νέων κτηρίων για την φιλοξενία υπηρεσιών υποστήριξης συνολικής επιφάνειας 2.120 τ.μ., τα οποία θα εξυπηρετούν τις λειτουργίες των αεροσκαφών του νέου χώρου στάθμευσης.  -Νέου χώρου στάθμευσης αεροσκαφών, βόρεια του κτιρίου 056 της Τεχνικής βάσης που θα καλύπτει συνολική έκταση 23.600 τ.μ. για τη φιλοξενία αεροσκαφών General Aviation & Business Aviation. Η σημασία του έργου Η επέκταση του Διεθνούς Αερολιμένα Αθηνών -ως κυριότερου σημείου εισόδου στη χώρα- είναι ιδιαίτερα σημαντική, καθώς θα αυξήσει την ικανότητα του αεροδρομίου να φιλοξενεί περισσότερα αεροσκάφη και επιβάτες, διευκολύνοντας παράλληλα τη λειτουργικότητά του. Σημειώνεται ότι, σύμφωνα με τα επίσημα στατιστικά στοιχεία του αεροδρομίου, κατά το 2022 εκτελέστηκαν συνολικά περισσότερες από 213.000 πτήσεις (άνοδος 34,2% σε σχέση με το 2021), ενώ κατά το διάστημα Ιανουαρίου – Φεβρουαρίου του τρέχοντος έτους έχουν ήδη πραγματοποιηθεί πάνω από 26.000 πτήσεις (αύξηση 24,8% σε σχέση με την αντίστοιχη περίοδο του 2022).  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Aegean-se-thetiki-troxia-anakampsis-sto-1-34-dis-eyro-o-enopoiimenos-kyklos-ergasion-to-2022/3728674/,"Aegean: Σε θετική τροχιά ανάκαμψης – Στο 1,34 δισ. ευρώ ο ενοποιημένος κύκλος εργασιών το 2022",2023-03-16T12:14:30+02:00,newsit.gr,"NewsIT Μεγαλες Επιχειρησεις Aegean: Σε θετικη τροχια ανακαμψης – Στο 1,34 δισ. ευρω ο ενοποιημενος κυκλος εργασιων το 2022 Υψηλές επιδόσεις μετά από δύο χρόνια ζημιών λόγω της πανδημίας καταγράφει ο Όμιλος της Aegean. Ο ενοποιημένος κύκλος εργασιών για το σύνολο του έτους ανήλθε σε €1,34 δισ., αυξημένος κατά 98% σε σχέση με το 2021, και 2% υψηλότερος από το 2019. Το 2022 ο Όμιλος της Aegean προσέφερε 15,8 εκατ. θέσεις και μετέφερε 12,5 εκατ. επιβάτες συνολικά 73% περισσότερους σε σχέση με το 2021, εκ των οποίων 7,3 εκατ. επιβάτες από/προς προορισμούς του εξωτερικού.  Ο συντελεστής πληρότητας διαμορφώθηκε στο 79,8% σημαντικά βελτιωμένος από το 2021 (+ 14,3 ποσοστιαίες μονάδες), αλλά κάτω από τα επίπεδα του 2019 απόρροια της επίδρασης του πρώτου και δεύτερου τριμήνου. Η συμβολή της κίνησης του δικτύου εξωτερικού αντιπροσωπεύει σχεδόν το 80% του συνολικού κύκλου εργασιών του Ομίλου για το 2022. Η αυξημένη ζήτηση για ταξίδια προς αλλά και από την Ελλάδα, η αύξηση του μέσου εσόδου ανά προσφερόμενη θέση, ο εμπλουτισμός του στόλου με αεροσκάφη νέας τεχνολογίας που επιταχύνθηκε το 2022, καθώς και οι έγκαιρες προαγορές καυσίμου για μέρος των αναγκών συνέβαλαν στην αντιστάθμιση των επιπτώσεων από την σημαντική αύξηση του κόστους καυσίμου και την ανατίμηση του δολαρίου έναντι του ευρώ.  Συνολικά για το 2022 η χωρητικότητα της Εταιρείας έφτασε στο 90% των προσφερόμενων χιλιομετρικών θέσεων του 2019, με σταδιακή όμως αύξηση κατά την εξέλιξη του έτους. Το τέταρτο τρίμηνο έφτασε το 99% των προσφερόμενων χιλιομετρικών θέσεων και αντίστοιχα στο 115% των εσόδων της αντίστοιχης περιόδου του 2019 με €317,4 εκατ. έσοδα και για πρώτη φορά στην ιστορία της Εταιρείας με θετική κερδοφορία μετά από φόρους στα €13,6 εκατ. Με την επίδραση και του θετικού τέταρτου τριμήνου τα Κέρδη μετά από Φόρους του έτους ανήλθαν στα €106,8 εκατ. από οργανικές Ζημιές ύψους €57,6 εκατ. το 2021, υπερβαίνοντας κατά 36% την αντίστοιχη κερδοφορία του 2019, η οποία είχε διαμορφωθεί στα €78,5 εκατ. Ο κ. Δημήτρης Γερογιάννης, Διευθύνων Σύμβουλος, ανέφερε σχετικά: «Είμαστε ιδιαίτερα ικανοποιημένοι που οι προσπάθειες και η εξέλιξη των δυνατοτήτων όλων των ανθρώπων μας οδήγησαν τον Όμιλο σε σημαντικά επίπεδα κερδοφορίας, μετά από δύο χρόνια επώδυνων ζημιών λόγω της πανδημίας, της δυσκολότερης περιόδου στην ιστορία των αερομεταφορών. Το αποτέλεσμα μας δικαιώνει, ειδικά λαμβάνοντας υπόψη το δύσκολο ξεκίνημα του 2022 με την αβεβαιότητα του πολέμου στην Ουκρανία αλλά και το ιδιαίτερα υψηλό κόστος καυσίμου αποδεικνύοντας ότι οι επενδύσεις αναβάθμισης του στόλου και των υπηρεσιών μας, που συνεχίστηκαν απρόσκοπτα παρά την πανδημία, αποδίδουν στη βελτίωση της ανταγωνιστικότητας μας. Το Διοικητικό Συμβούλιο θα προτείνει τη μη διανομή μερίσματος για τέταρτη συνεχή χρονιά, προκειμένου να διατηρήσουμε ικανό κεφαλαιακό απόθεμα τόσο για τη σημαντική μας νέα επένδυση δημιουργίας του Κέντρου Υπηρεσιών Συντήρησης και Προσομοιωτών Πτήσεων (παρουσιάστηκε τον Δεκέμβριο 2022), όσο και για τη δυνατότητα εξαγοράς των δικαιωμάτων του Δημοσίου μετά από πιθανή άσκηση των warrants που κατέχει. Το 2023 θα παραλάβουμε ακόμη 9 νέα Airbus A320/321neo συνεχίζοντας απρόσκοπτα το επενδυτικό πλάνο για 46 Airbus neo αεροσκάφη στο στόλο έως το 2026. Οι πρώτες ενδείξεις για το 2023 είναι ιδιαίτερα ενθαρρυντικές, με τους επιβάτες μας στις πτήσεις εξωτερικού κατά τους δύο πρώτους μήνες, αλλά και τις πωλήσεις εισιτηρίων για το καλοκαίρι να υπερβαίνουν σημαντικά τα αντίστοιχα μεγέθη του 2022 και του προ πανδημίας 2019. Παράλληλα, η χρήση επιπλέον αεροσκαφών νέας τεχνολογίας για μεγαλύτερο μέρος του πτητικού μας έργου θα φέρει περαιτέρω εξοικονόμηση στην κατανάλωση καυσίμου ανά προσφερόμενη θέση, αντισταθμίζοντας μερικώς τις επιπτώσεις από τα υψηλότερα επιτόκια και τον πληθωρισμό σε όλη την Ευρώπη που επηρεάζουν τους προμηθευτές και το λειτουργικό μας κόστος». Η AEGEAN σχεδιάζει να επιχειρεί με 76 αεροπλάνα το 2023 και να προσφέρει συνολικά 18 εκατ. θέσεις, με 11 εκατ. θέσεις εξωτερικού, 2 εκατ. περισσότερες συγκριτικά με το 2022 και 800 χιλιάδες περισσότερες από το 2019. Το Δίκτυο θα καλύπτει 46 χώρες, με 264 δρομολόγια σε 161 προορισμούς από συνολικά 8 βάσεις. Στις 15 Μαρτίου του 2023, η AEGEAN ολοκλήρωσε την αποπληρωμή του τελευταίου τμήματος του έκτακτου δανεισμού που είχε λάβει από τις τέσσερις μεγάλες ελληνικές τράπεζες κατά τη διάρκεια της πανδημίας, τρία χρόνια ταχύτερα από την προθεσμία εξόφλησης του. Μετά και την πλήρη αποπληρωμή, η άμεσα διαθέσιμη ρευστότητα σε καταθέσεις και χρηματοοικονομικά ισοδύναμα παραμένει πάνω από τα €500 εκ., ενώ και τα Ίδια Κεφάλαια έχουν επιστρέψει στα προ πανδημίας επίπεδα. H εξελισσόμενη επένδυση στο νέο στόλο Airbus A320 και A321 neo, η καθολική αντικατάσταση του ελικοφόρου στόλου (turboprop) με ATR 42 & 72-600 που ολοκληρώθηκε κατά τη διάρκεια του 2022 καθώς και η χρήση SAF συνέβαλαν στην μείωση των εκπομπών CΟ 2 κατά 9% ανά χιλιομετρική θέση το 2022 σε σχέση με το 2019, ενώ για το 2023 προβλέπεται περαιτέρω σημαντική βελτίωση.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/omilos-avaks-oloklirose-stathmo-paragogis-energeias-synolikis-isxyos-4-650-MW/3723626/,Όμιλος ΑΒΑΞ: Ολοκλήρωσε σταθμό παραγωγής ενέργειας συνολικής ισχύος 4.650 MW,2023-03-16T10:00:00+02:00,newsit.gr,"NewsIT Μεγαλες Επιχειρησεις Ομιλος ΑΒΑΞ: Ολοκληρωσε σταθμο παραγωγης ενεργειας συνολικης ισχυος 4.650 MW Πρωταγωνιστικό ρόλο στα ενεργειακά δρώμενα της παγκόσμιας αγοράς διαδραματίζει ο όμιλος ΑΒΑΞ, αξιοποιώντας την τεχνογνωσία του για την κατασκευή απαιτητικών έργων που απαιτούν εμπειρία κι εξειδίκευση. Σ’ αυτό το πλαίσιο κλήθηκε να ολοκληρώσει το Σταθμό Παραγωγής Ενέργειας στην πόλη Bismayah του Ιράκ, το οποίο χαρακτηρίζεται ως το μεγαλύτερο ενεργειακό έργο που έχει εκτελέσει ποτέ ελληνική εταιρεία στο εξωτερικό. Πρόκειται για έργο μαμούθ, καθώς η συνολική ισχύς του σταθμού είναι 4.650 MW, από τα οποία τα 3.150 MW (Φάση 2: 1.500 MW και Φάση 3: 1.650 MW) εγκαταστάθηκαν από την ΑΒΑΞ. Ο Όμιλος ΑΒΑΞ ολοκλήρωσε και παρέδωσε στον φορέα υλοποίησης Mass Group Holding στην Bismayah της Βαγδάτης στο Ιράκ, την 3η φάση του Σταθμού Παραγωγής Ενέργειας Συνδυασμένου Κύκλου το 2022. Το στάδιο αυτό του έργου αφορούσε στον σχεδιασμό, την προμήθεια, την κατασκευή (EPC) και την παράδοση «με το κλειδί στο χέρι» (turnkey) ενός σταθμού παραγωγής ενέργειας φυσικού αερίου, συνολικής ισχύος 1.650 MW, ο οποίος αξιοποιεί τεχνολογία συνδυασμένου κύκλου. Για την ολοκλήρωσή του, χρειάστηκαν συνολικά 30 μήνες από την ανάληψή του – χρόνος ρεκόρ για ένα έργο τέτοιου μεγέθους. Το έργο εκτελέστηκε υπό την Διεύθυνση του Τμήματος Ενεργειακών και Βιομηχανικών Έργων του Ομίλου ΑΒΑΞ. Ο λεπτομερής σχεδιασμός, καθώς και η πλειοψηφία των οικοδομικών και των εξειδικευμένων ηλεκτρομηχανολογικών μελετών του έργου, διεκπεραιώθηκαν με επιτυχία από τους Έλληνες μηχανικούς της εταιρείας (in house). Η προμήθεια και η ασφαλής κι έγκαιρη μεταφορά στην Βαγδάτη όλου του απαραίτητου υλικοτεχνικού εξοπλισμού οργανώθηκε και υλοποιήθηκε επίσης από την ΑΒΑΞ όπως και οι εργασίες ανέγερσης/κατασκευής, καθώς κι οι απαραίτητες δοκιμές και η θέση σε λειτουργία του Σταθμού. Αξίζει να σημειωθεί πως στα σημεία αιχμής του, το έργο έφτασε να αριθμεί περισσότερους από 1.300 εργαζόμενους από τουλάχιστον 20 διαφορετικές εθνικότητες που συνεργάστηκαν αρμονικά για την επίτευξη του στόχου σε ένα πολυεθνικό και γεμάτο προκλήσεις περιβάλλον και ανταπεξήλθαν με απόλυτη επιτυχία στις απαιτήσεις του. Μάλιστα όλοι οι εργαζόμενοι διέμεναν σε camp εντός του εργοταξίου που είχε αναπτύξει και διαχειριζόταν η ΑΒΑΞ. Το BISMAYAH PHASE 3 αποτελεί το μεγαλύτερο ενεργειακό έργο που έχει εκτελέσει ελληνική εταιρεία στο εξωτερικό. Η ισχύς των 1.650MW ξεπερνάει κάθε σταθμό παραγωγής στην Ελλάδα, και σε συνδυασμό με την δίδυμη μονάδα BISMAYAH PHASE 2 που επίσης ολοκλήρωσε επιτυχώς η ΑΒΑΞ στον ίδιο σταθμό λίγα χρόνια πριν, συμβάλλει δυναμικά στην πλήρη κάλυψη των ενεργειακών αναγκών του Ιράκ. Το έργο αποτελεί άλλο ένα χαρακτηριστικό παράδειγμα επιτυχημένης υλοποίησης από την ΑΒΑΞ παρά τις αναρίθμητες προκλήσεις που είχε να αντιμετωπίσει. Οι μεγαλύτερες από αυτές αφορούν στην εκτέλεση ενός τεχνολογικά εξελιγμένου έργου σε ένα δυναμικό περιβάλλον όπως είναι αυτό του Ιράκ, στην υλοποίηση του έργου εντός χρονοδιαγράμματος εν μέσω ανατιμήσεων των υλικών εξαιτίας της γενικευμένης ενεργειακής κρίσης, αλλά και στη δημιουργία και διατήρηση ενός παγκοσμιοποιημένου κλίματος εργασίας. Σε μία ειδικά διαμορφωμένη έκταση εντός των ορίων του έργου, με τα κατάλληλα μέτρα φύλαξης, σε συνεργασία με διεθνείς καταρτισμένες και έμπειρες εταιρείες παροχής υπηρεσιών ασφαλείας, τις απαραίτητες τεχνολογικές υποδομές, χώρους υγειονομικής πρόληψης, άθλησης και αναψυχής, και με σεβασμό στην διαφορετικότητα κάθε μορφής, οι εγκαταστάσεις διαμονής των στελεχών και του εργατικού προσωπικού αποτέλεσαν ένα ιδανικό πολυπολιτισμικό περιβάλλον εργασίας στο Ιράκ. Επιπλέον, η εταιρεία κλήθηκε να διαχειριστεί την απρόσμενη πρόκληση της πανδημίας του COVID- 19. Η αναγκαστική απομόνωση των εργαζομένων του εργοταξίου κατά την περίοδο του παγκόσμιου lock down στο Ιράκ και οι πρωτόγνωρες συνθήκες που δημιουργήθηκαν μέσα σε μερικές μόλις εβδομάδες σε ολόκληρο τον πλανήτη, υπήρξε μία από τις μεγαλύτερες δυσκολίες του έργου. Η ΑΒΑΞ, με την υποστήριξη εξειδικευμένων φορέων υγείας από την Ελλάδα και το εξωτερικό, κατάφερε να ξεπεράσει το πρωτοφανές σε δυναμική και μέγεθος εμπόδιο της πανδημίας και να ολοκληρώσει το έργο επιτυχώς χωρίς κάποια σημαντική χρονική καθυστέρηση. Η εγκατάσταση στον χώρο διαμονής του εργατικού προσωπικού ειδικών μονάδων απολύμανσης, υγειονομικού ελέγχου COVID-19, ανάρρωσης ή/και απομόνωσης, η δυνατότητα εκτέλεσης εμβολιασμών εντός του εργοταξίου, η πρόσληψη επιπλέον υγειονομικού προσωπικού αποκλειστικά για τις ανάγκες του εργοταξίου, η εφαρμογή νέων πρωτοκόλλων υγιεινής, διαμονής και σίτισης, η συνεχής επικοινωνία και υποστήριξη στο ανθρώπινο προσωπικό, είναι μερικά από τα μέτρα που συνέβαλαν σημαντικά στην ομαλή διεκπεραίωση του έργου. Ο όμιλος ΑΒΑΞ συνεχίζει να πρωταγωνιστεί στους τομείς που δραστηριοποιείται. Μετά το πέρας της υλοποίησης και της παράδοσης του έργου, ο Όμιλος συνεχίζει να αναλαμβάνει κομβικά ενεργειακά έργα σε Ελλάδα και εξωτερικό. Αναπτύσσει τις γνώσεις και εμπειρίες των εργαζομένων του στους σχετικούς τομείς, δίνοντας ιδιαίτερη βάση σε έναν κλάδο που ταλανίζεται και βάζοντας την δική του σφραγίδα στην παγκόσμια προσπάθεια της ενεργειακής ανάκαμψης. Παράλληλα, συνεχίζει να ακολουθεί τις παγκόσμιες κοινωνικές και τεχνολογικές εξελίξεις και ανάγκες, και να πρωτοπορεί με την ανάληψη σύνθετων έργων που καταδεικνύουν το βαθμό τεχνογνωσίας και άρτιας κατάρτισης των εμπλεκόμενων μονάδων, επιβεβαιώνοντας με σαφήνεια πως δικαίως διεκδικεί σταθερά όλα τα μεγάλα έργα υποδομών, κατασκευών και ενέργειας."
newsit.gr,https://www.newsit.gr/megales-epixeiriseis/eksoryktiki-viomixania-eos-50-ayksithike-to-kostos-paragogis-metra-stiriksis-zita-o-sme/3728212/,Εξορυκτική βιομηχανία: Έως 50% αυξήθηκε το κόστος παραγωγής – Μέτρα στήριξης ζητά ο ΣΜΕ,2023-03-15T15:14:16+02:00,newsit.gr,"NewsIT Μεγαλες Επιχειρησεις Εξορυκτικη βιομηχανια: Εως 50% αυξηθηκε το κοστος παραγωγης – Μετρα στηριξης ζητα ο ΣΜΕ Στήριξη της εξορυκτικής βιομηχανίας από την Πολιτεία για την αντιμετώπιση προβλημάτων, όπως αύξηση του κόστους ενέργειας που με τη σειρά του επέφερε αύξηση έως 50% στο κόστος παραγωγής κι αναγνώριση της σημασίας που έχει ο κλάδος για την ελληνική οικονομία,  ζητά ο Σύνδεσμος Μεταλλευτικών Επιχειρήσεων. Ο πρόεδρος του Συνδέσμου Μεταλλευτικών Επιχειρήσεων, Αθανάσιος Κεφάλας, μιλώντας σε εκπροσώπους του Τύπου αναφέρθηκε στην εικόνα, τα προβλήματα, αλλά και τις προοπτικές της εξορυκτικής βιομηχανίας.  Επιπτώσεις από το κόστος ενέργειας Όπως τόνισε ο κ. Κεφάλας, το ενεργειακό κόστος επηρέασε και τις εταιρείες του κλάδου, με δυσμενείς συνέπειες στην ανταγωνιστικότητα τους και τη μείωση των εξαγωγών. Το 2022 το κόστος της ηλεκτρικής ενέργειας αυξήθηκε κατά 160% και το κόστος των υγρών καυσίμων κατά περίπου 40%. Αυτό είχε ως αποτέλεσμα να αυξηθεί το κόστος παραγωγής κατά 25-50%. Η οικονομική επιβάρυνση για την εξόρυξη και καθετοποίηση των ορυκτών πρώτων υλών αποτιμάται σε αρκετές δεκάδες εκατομμύρια ευρώ.  Ο κ. Κεφάλας ζήτησε για την αντιμετώπιση των προβλημάτων αυτών, να αρθούν τα ρυθμιστικά και τεχνικά εμπόδια για τον ενεργειακό συμψηφισμό  του ηλεκτρικού ρεύματος, να υπάρχει πολιτική σταθερής τιμής ρεύματος για την εξόρυξη και τη βιομηχανία, με κάλυψη των διακυμάνσεων από την πολιτεία, να θεσπιστεί η επιστροφή κατά 50% του Ειδικού Φόρου Καυσίμων και να επανεξεταστούν αποφάσεις της Ευρωπαϊκής Ένωσης. Ο πρόεδρος του ΣΜΕ αναφέρθηκε, εξάλλου, και στα χρονίζοντα ανοικτά ζητήματα που ταλαιπωρούν τον κλάδο. Όπως τόνισε, «με πολλούς τρόπους έχουμε κατά καιρούς επισημάνει στα αρμόδια Υπουργεία σημαντικά εμπόδια στην ανάπτυξη του κλάδου και έχουμε εκφράσει δημόσια τον προβληματισμό μας για τη χαμηλή προτεραιότητα στη δρομολόγηση διαδικασιών άρσης των». «Μία σειρά από θέματα καθυστερούν να αντιμετωπιστούν, με αποτέλεσμα τη δημιουργία ανταγωνιστικών μειονεκτημάτων και αποθάρρυνση για νέες επενδύσεις στον εξορυκτικό κλάδο». Ενδεικτικά, παρέθεσε: •  Τις καθυστερήσεις, κυρίως, στην περιβαλλοντική αδειοδότηση. Δώδεκα χρόνια μετά τη θέσπιση τους, οι Πιστοποιημένοι Αξιολογητές ακόμα δεν έχουν δραστηριοποιηθεί. •  Το Ειδικό Χωροταξικό των Ορυκτών Πρώτων Υλών ήδη κλείνει κοντά μία δεκαετία συζητήσεων και μελετών και το πρόβλημα της προστασίας του μέλλοντος των ορυκτών από ανταγωνιστικές χρήσεις οξύνεται. •  Σε αντίθεση με τις πρακτικές και τις οδηγίες της Ευρωπαϊκής Ένωσης για την εξόρυξη σε περιοχές NATURA, η χώρα μας την έχει εξαιρέσει από τις δύο ζώνες προστασίας και πολλοί μελετητές Ειδικών Περιβαλλοντικών Μελετών την εξαιρούν αναιτιολόγητα και από τις υπόλοιπες δύο. •  Χάνεται σταδιακά έμπειρο προσωπικό. Χαρακτηριστικό παράδειγμα, η διόγκωση της έλλειψης χειριστών, των οποίων οι άδειες στηρίζονται ακόμα, κυρίως, στην εμπειρία και όχι στην εκπαίδευση και πιστοποίηση των ικανοτήτων και δεξιοτήτων τους. Σε αυτό το περιβάλλον, η τριετής πανδημία και η Ουκρανική κρίση ανέδειξαν στην επιφάνεια τη σημαντική εξάρτηση της Ευρωπαϊκής Ένωσης από Τρίτες χώρες για πολύτιμα ορυκτά και πρώτες ύλες. Η Πράσινη Συμφωνία, επισήμανε ο κ. Κεφάλας, αποτελεί την κεντρική αναπτυξιακή στρατηγική, ωστόσο, η ενεργειακή μετάβαση εξαρτάται από την επάρκεια μετάλλων και ορυκτών. Γι’ αυτό το λόγο τάχθηκε υπέρ της ενδυνάμωσης της εξόρυξης στην Ευρώπη, για να αντιμετωπιστούν οι κίνδυνοι για ελλείψεις στις μακριές εφοδιαστικές αλυσίδες. Υπέδειξε, επίσης, την ανάγκη να επιταχυνθεί η άρση των περιορισμών που εντοπίζονται στο Ρυθμιστικό Πλαίσιο της Ε.Ε. και να μην εξαιρεθούν οι επενδύσεις στην εξόρυξη από το EU Taxonomy, με τη μεταλλευτική βιομηχανία να γίνεται αντικείμενο περαιτέρω επιβαρύνσεων που αντιγράφουν άλλου χαρακτήρα βαριές βιομηχανίες. «Η σύγχρονη, υπεύθυνη και βιώσιμη εξόρυξη είναι ο οδηγός των μελών μας», υπογράμμισε ο κ. Κεφάλας. «Οι επιδόσεις μας στο τρίγωνο της βιώσιμης ανάπτυξης είναι σημαντικές και πρωτοπορούμε με σύγχρονο Κώδικα Αρχών Βιώσιμης Ανάπτυξης και σχεδόν 20 χρόνια συστηματικού δημόσιου απολογισμού. Αυτό μας καθιστά επιλέξιμη δραστηριότητα για την απόκτηση και διατήρηση της κοινωνικής άδειας λειτουργίας, απαιτείται, όμως, ακόμα μεγαλύτερη υποστήριξη από τη Δημόσια Διοίκηση για να εμπεδωθεί η αντίληψη αυτή στις τοπικές κοινωνίες». Σε ό,τι αφορά το 2023 ο πρόεδρος του ΣΜΕ ανέφερε ότι δεν μπορούν να γίνουν ασφαλείς προβλέψεις, λόγω του ρευστού επιχειρηματικού και γεωπολιτικού περιβάλλοντος. «Ξεκίνησε, όμως, καλά και παραμένουμε αισιόδοξοι ότι τα ανταγωνιστικά πλεονεκτήματα του κλάδου, η αποδεδειγμένη ανθεκτικότητα των μελών μας και η σύντομη άρση των εμποδίων στην ανάπτυξη μας θα φέρουν καρπούς, προς όφελος όλων των μελών μας», κατέληξε.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Landis-Gyr-sto-symvoulio-tis-epikrateias-gia-ton-diagonismo-tou-deddie-gia-eksypnous-metrites/3727561/,Landis + Gyr: Στο Συμβούλιο της Επικρατείας για τον διαγωνισμό του ΔΕΔΔΗΕ για «έξυπνους» μετρητές,2023-03-14T14:31:42+02:00,newsit.gr,"NewsIT Μεγαλες Επιχειρησεις Landis + Gyr: Στο Συμβουλιο της Επικρατειας για τον διαγωνισμο του ΔΕΔΔΗΕ για «εξυπνους» μετρητες Η Landis + Gyr προσέφυγε στο Συμβούλιο της Επικρατείας. Με τη νομική οδό διεκδικεί τη συμμετοχή της στο διαγωνισμό του ΔΕΔΔΗΕ για «έξυπνους» μετρητές. Τις προθέσεις της να διεκδικήσει μέσω της δικαστικής οδού το δικαίωμα να συμμετάσχει στο διαγωνισμό που διεξάγει ο ΔΕΔΔΗΕ για έξυπνους μετρητές, μετά από τον αποκλεισμό της στο στάδιο της προεπιλογής, εξέφρασε δημοσίως η διοίκηση της Landis+Gyr. Ήδη, προσέφυγε στο Συμβούλιο της Επικρατείας, ενώ προτίθεται να προσφύγει και στα ευρωπαϊκά δικαστήρια.  Η εταιρεία που διαθέτει παραγωγική μονάδα έξυπνων μετρητών στην Κόρινθο, έχοντας υλοποιήσει επενδύσεις 60 εκατ. ευρώ τα τελευταία 5 χρόνια κι απασχολώντας περισσότερους από 900 εργαζομένους, προσέφυγε στο Συμβούλιο της Επικρατείας, ζητώντας την ανατροπή της απόφασης να αποκλειστεί στο στάδιο της προεπιλογής του διαγωνισμού που διεξάγει ο ΔΕΔΔΗΕ. Επιπλέον, διεμήνυσε ότι θα προσφύγει στα ευρωπαϊκά δικαστήρια, εάν κριθεί απαραίτητο. Μιλώντας σε εκπροσώπους του Τύπου, η διοίκηση εξέφρασε τις απορίες για τα αίτια του αποκλεισμού, τονίζοντας ότι σε καμιά φάση της διαδικασίας, ο ΔΕΔΔΗΕ δεν ζήτησε κάποια διευκρίνιση. Όπως ανέφεραν, το εργοστάσιο στην Κόρινθο παράγει σε ετήσια βάση παράγει περίπου 10 εκατ. μετρητές ηλεκτρικής ενέργειας και φυσικού αερίου, εκ των οποίων, 7 εκατομμύρια τεμάχια εξάγονται σε αγορές του εξωτερικού. Αυτό σημαίνει ότι οι προδιαγραφές είναι πολύ υψηλές. Ακολούθως, η διοίκηση ξεκαθάρισε τη θέση της ότι, εφόσον συμμετάσχει στο διαγωνισμό και καταφέρει να προκριθεί, η παραγωγή θα πραγματοποιηθεί από το εργοστάσιο της Κορίνθου. Τα τελευταία 3 χρόνια η εταιρεία έχει αναπτυχθεί επιθετικά, έχοντας μπει σε νέους τομείς, αποτελώντας τη μοναδική εταιρεία της μητρικής που εξάγει σε όλο τον κόσμο, ενώ στα σχέδια περιλαμβάνεται η παραγωγή φορτιστών για ηλεκτρικά αυτοκίνητα στο εργοστάσιο της Κορίνθου. Οι σχετικές εξελίξεις βάζουν σε προβληματισμό την εταιρεία για τις επόμενες επιχειρηματικές κινήσεις. Όπως τόνισε η διοίκηση, εάν ο αποκλεισμός τους γινόταν στο επόμενο στάδιο, η απόφαση θα ήταν θεμιτή, όχι όμως στο στάδιο της προεπιλογής, απόφαση άδικη για την εταιρεία.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Hotel-Brain-sta-107-ekat-eyro-o-kyklos-ergasion-to-2023-ta-epomena-epixeirimatika-vimata-tou-p-palaiologou/3727461/,Hotel Brain: Στα 107 εκατ. ευρώ ο κύκλος εργασιών το 2023 – Τα επόμενα επιχειρηματικά βήματα του Π. Παλαιολόγου,2023-03-14T12:55:00+02:00,newsit.gr,"NewsIT Μεγαλες Επιχειρησεις Hotel Brain: Στα 107 εκατ. ευρω ο κυκλος εργασιων το 2023 – Τα επομενα επιχειρηματικα βηματα του Π. Παλαιολογου Τον στόχο να θέσει υπό τη διαχείριση του ομίλου ξενοδοχείων Hotel Brain 20.000 δωμάτια, που θα εξυπηρετούν 1,5 εκατ. φιλοξενούμενους στην επόμενη πενταετία, δημοσιοποίησε ο επικεφαλής του ομίλου Πάνος Παλαιολόγος, εκτιμώντας ότι το τρέχον έτος ο τζίρος θα ξεπεράσει τα 107 εκατ. ευρώ. Ήδη, το πρώτο στάδιο του επιχειρηματικού σχεδίου το οποίο έχει ολοκληρωθεί, αφορούσε στην απόκτηση του 1% του συνολικού ξενοδοχειακού προϊόντος της χώρας, μέσω μακροπρόθεσμων μισθώσεων, νούμερο που αντιστοιχεί σε 95 ξενοδοχεία με 7.300 δωμάτια και 39 προορισμούς.  Όπως τόνισε χαρακτηριστικά ο κ. Παλαιολόγος, παρά τις αντίξοες συνθήκες, με τον υψηλό πληθωρισμό, τα υγειονομικά πρωτόκολλα και την έλλειψη προσωπικού, η χώρα μας έφτασε στην αρχή της ελληνικής τουριστικής άνοιξης. Βασικός πυλώνας ανάπτυξης του ομίλου Hotel Brain, αποτελεί το έμψυχο δυναμικό της εταιρείας. Ο όμιλος απασχολεί 130 και πλέον στελέχη και 2.700 εργαζόμενους. Στο πλαίσιο εκπαίδευσης προσωπικού, το 2022 ίδρυσε την Hotel Brain Academy, που στεγάζεται στο κέντρο της Αθήνας, σε νεοκλασικό κτίριο, στην 28ης Οκτωβρίου. Το βασικό εκπαιδευτικό πρόγραμμα στηρίζεται σε δύο προγράμματα σπουδών, το Rooms Divisions Fundamentals και το Food and Beverage Management Fundamentals. Ήδη, οι πρώτοι 30 σπουδαστές βρίσκονται ένα βήμα πριν την αποφοίτησή τους. Οι θετικές ωστόσο, ενδείξεις λειτουργίας της Ακαδημίας, δείχνουν το δρόμο για επέκταση σε νέα προγράμματα σπουδών, όπως τόνισε ο κ. Παλαιολόγος, τονίζοντας ότι έμφαση θα δοθεί και στα σεμινάρια, που θα ενισχύουν τις δεξιότητες ατόμων που ήδη εργάζονται στον τομέα του τουρισμού.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Deal-stin-texnologia-i-Epsilon-Net-eksagorase-to-80-tis-orosimo-pliroforiki-sta-1-4-ekat-eyro-to-timima/3727449/,"Deal στην Τεχνολογία: Η Epsilon Net εξαγόρασε το 80% της Ορόσημο Πληροφορική – Στα 1,4 εκατ. ευρώ το τίμημα",2023-03-14T11:58:29+02:00,newsit.gr,"NewsIT Μεγαλες Επιχειρησεις Deal στην Τεχνολογια: Η Epsilon Net εξαγορασε το 80% της Οροσημο Πληροφορικη – Στα 1,4 εκατ. ευρω το τιμημα Το 80% της Ορόσημο Πληροφορική εξαγόρασε ο όμιλος Epsilon Net από τους ιδρυτές της εταιρείας κ.κ. Αργυριάδη Θεόδωρο και Αργυριάδη Δημήτριο, οι οποίοι θα διατηρήσουν το υπόλοιπο 20% του μετοχικού κεφαλαίου και θα συνεχίσουν να ασκούν τα διοικητικά τους καθήκοντα. Με την νέα εξαγορά, μέρος του αναπτυξιακού πλάνου που έχει χαράξει, ο όμιλος Epsilon Net ενισχύει το πελατολόγιο και την παρουσία του σε δραστηριότητες που εξειδικεύεται η Ορόσημο Πληροφορική ΑΕ και οι οποίες αφορούν στην:  -Υλοποίηση σύνθετων έργων πληροφορικής και εγκατάστασης ERP, CRM, Supply Chain Management σε μεσαίες & μεγάλες επιχειρήσεις, με έμφαση σε δραστηριότητες στον τομέα της βιομηχανίας, των Logistics, των μεταφορών στην Ελλάδα & στο εξωτερικό, και -Ανάπτυξη ειδικών λύσεων λογισμικού & συστημάτων που καλύπτουν εξειδικευμένες ανάγκες των πελατών της.  Το συνολικό τίμημα της επένδυσης, ανέρχεται στο ποσό των 1.360.000 ευρώ, ενώ προβλέπεται earn out bonus ύψους 240.000 ευρώ που θα καταβληθεί στους παλαιούς μετόχους, ανάλογα με τις οικονομικές επιδόσεις της εταιρίας το 2024 και το 2025. Σχετικά με Ορόσημο Πληροφορική, ιδρύθηκε το 1992 στην Θεσσαλονίκη και έχει δραστηριότητα τόσο στην Ελλάδα όσο και στα Βαλκάνια (με έμφαση στην αγορά της Ρουμανίας, όπου διαθέτει και θυγατρική εταιρία). Κύριο αντικείμενο της εταιρίας είναι η ανάληψη και υλοποίηση σύνθετων έργων ERP, CRM, Supply Chain Management (SCM). Στο πελατολόγιο περιλαμβάνονται αξιόλογες ελληνικές εταιρείες, όπως ο όμιλος Alumil Α.Ε , η Α. Χατζόπουλος Α.Ε, η Agrino (ΕΥ.ΓΕ. Πιτσιόλας ΑΒΕΕ) και άλλες. Παράλληλα, η εταιρία διαθέτει ομάδα ανάπτυξης ειδικών πληροφοριακών συστημάτων και αυτόνομων custom εφαρμογών & υλοποιήσεων, με στόχο να παρέχει στους πελάτες της ολοκληρωμένες λύσεις και υπηρεσίες στους τομείς: Για την οικονομική χρήση που έληξε τον Δεκέμβριο του 2022, ο κύκλος εργασιών της εταιρείας ανήλθε στα 1,40 εκατ. ευρώ και τα κέρδη προ φόρων στα 216 χιλ. ευρώ. Η εταιρεία στις 31/12/2022, είχε τραπεζικό δανεισμό 110 χιλ. ευρώ, ενώ τα ταμειακά της διαθέσιμα σήμερα ανέρχονται σε 93 χιλ. ευρώ περίπου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Autohellas-neo-istoriko-ypsilo-to-2022-to-pentaetes-plano-ton-300-ekat-eyro-kai-ta-prasina-aytokinita/3727407/,Autohellas: Νέο ιστορικό υψηλό το 2022 – Το πενταετές πλάνο των 300 εκατ. ευρώ και τα «πράσινα» αυτοκίνητα,2023-03-14T11:14:24+02:00,newsit.gr,"NewsIT Μεγαλες Επιχειρησεις Autohellas: Νεο ιστορικο υψηλο το 2022 – Το πενταετες πλανο των 300 εκατ. ευρω και τα «πρασινα» αυτοκινητα Κύκλο εργασιών που αυξήθηκε κατά 19,3% κι έφτασε τα 765,5 εκατ. ευρώ και κέρδη μετά από φόρους που αυξήθηκαν κατά 57,4% στα 82,5 εκατ. ευρώ, πέτυχε το 2022 ο όμιλος Autohellas, καταγράφοντας για δεύτερη συνεχή χρονιά νέο ιστορικό υψηλό, τόσο σε επίπεδο ενοποιημένου κύκλου εργασιών, όσο και σε επίπεδο κερδοφορίας. Η εταιρεία θα προτείνει τη διανομή μερίσματος 0,65 ευρώ ανά μετοχή. Η εταιρεία αποδίδει τις εξαιρετικές επιδόσεις στην αυξημένη ζήτηση για ταξίδια και διακοπές, στη σταδιακή ωρίμανση των δικτύων διανομής και στις συνέργειες μεταξύ των εταιρειών του ομίλου, που απασχολεί 1.750 άτομα την καλοκαιρινή περίοδο.  Στρατηγικά η Autohellas, εστιάζει στην ενίσχυση του στόλου της με ηλεκτρικά αυτοκίνητα για μηδενικούς και χαμηλούς ρύπους, σχεδιάζοντας παράλληλα και στη δημιουργία των απαραίτητων υποδομών υποστήριξης και φόρτισης. Οι νέες επενδύσεις περιλαμβάνονται στο επενδυτικό πλάνο 300 εκατ. ευρώ της επόμενης πενταετίας, στο πλαίσιο των οποίων έχει προχωρήσει στη σύναψη δυο συμβάσεων συγχρηματοδότησης με δυο εμπορικές τράπεζες, ενώ οι επενδύσεις θα υλοποιηθούν και με τη συμμετοχή του Ταμείου Ανάκαμψης και Ανθεκτικότητας (RRF).  Με τις εν λόγω συμβάσεις, η εταιρεία περιορίζει σε κάποιο βαθμό τις επιπτώσεις από την σημαντική αύξηση των επιτοκίων, τουλάχιστον σε ότι αφορά την χρηματοδότηση των ηλεκτρικών αυτοκίνητων που έχουν έως σήμερα αρκετά υψηλότερη τιμή κτήσης από τα συμβατικά Το προηγούμενο έτος, ο τζίρος από τις μισθώσεις αυτοκινήτων στην Ελλάδα αυξήθηκε κατά 21,5% στα 250,8 εκατ. ευρώ. Στην αύξηση συνέβαλαν μεταξύ άλλων, η εξαιρετικά θετική πορεία της τουριστικής ζήτησης και η περαιτέρω αναβάθμιση σημείων του δικτύου. Επιπλέον, τα τελευταία 2 έτη έχει πραγματοποιηθεί σημαντική επένδυση για τη διεύρυνση και ποιοτική αναβάθμιση του στόλου βραχυχρόνιων ενοικιάσεων της εταιρείας με νέους τύπους αυτοκινήτων και σταδιακά σε περισσότερά plug in και ηλεκτρικά αυτοκίνητα, όπως αποτυπώθηκε στα ικανοποιητικά αποτελέσματα. Όσον αφορά την κερδοφορία του Τομέα Μισθώσεων Αυτοκινήτων υποστηρίχθηκε σημαντικά και από τη διάθεση (μεταπώληση) των μεταχειρισμένων αυτοκινήτων του στόλου σε υψηλές τιμές, που ακολουθούν σε σημαντικό βαθμό την εξέλιξη και των τιμών των καινούργιων αυτοκινήτων. Συνολικά, οι Μισθώσεις στην Ελλάδα, απασχολούν το 64% του ενεργητικού και παράγουν περίπου το 62% της λειτουργικής κερδοφορίας του Ομίλου. Ο κύκλος εργασιών της δραστηριότητας των θυγατρικών εξωτερικού που σχετίζεται με τον Τομέα των μισθώσεων αυτοκίνητων, μετά και την ενσωμάτωση της «HR Aluguer de Automóveis S.A.» μόνο στο τέταρτο τρίμηνο του έτους, έφθασε συνολικά τα 92,8 εκατ. ευρώ από 65,5 εκατ. ευρώ το 2021, απασχολώντας το 18% του ενεργητικού και συνεισφέροντας περίπου το 13% της λειτουργικής κερδοφορίας του ομίλου. Σημαντική αύξηση 14,1% παρουσίασε και ο κύκλος εργασιών του Τομέα εμπορίας αυτοκινήτων, κυρίως στο σκέλος της Εισαγωγής/Διανομής (Hyundai, KIA, SEAT) συνεισφέροντας συνολικά 422,0 εκατ. ευρώ στον κύκλο εργασιών του ομίλου άλλα και περίπου 25% στην λειτουργική κερδοφορία, απασχολώντας μόλις το 18% του ενεργητικού και με μηδενικό δανεισμό και στις 4 θυγατρικές του ομίλου. Στον κλάδο αυτό αναμένεται να προστεθεί από τις αρχές Μαΐου 2023 και η δραστηριότητα της Fiat/Alfa Romeo/Jeep (FCA Greece) που πρόκειται να εξαγοραστούν από τον όμιλο σε joint venture με την Samelet (Ισραήλ) μετά και την έγκριση από την Επιτροπή Ανταγωνισμού (18/1/2023 υπ’ αριθ. 806/2023 Απόφαση ΕΑ). Συνολικά, ο στόλος για βραχυπρόθεσμες και μακροπρόθεσμες ενοικιάσεις έφτασε τα 53.700 αυτοκίνητα, με 11.700 συνολικές αγορές αυτοκίνητων και καθαρή επένδυση του ομίλου (αγορές νέων μείον πωλήσεις μεταχειρισμένων του στόλου) που ανέρχεται στα 146 εκατ. ευρώ.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/OTE-ektakti-oikonomiki-enisxysi-6-2-ekat-eyro-stous-ergazomenous-poia-einai-i-nea-misthologiki-politiki-tou-omilou/3727383/,"OTE:  Έκτακτη οικονομική ενίσχυση 6,2 εκατ. ευρώ στους εργαζομένους – Ποια είναι η νέα μισθολογική πολιτική του ομίλου",2023-03-14T10:55:24+02:00,newsit.gr,"NewsIT Μεγαλες Επιχειρησεις OTE: Εκτακτη οικονομικη ενισχυση 6,2 εκατ. ευρω στους εργαζομενους – Ποια ειναι η νεα μισθολογικη πολιτικη του ομιλου Σε έκτακτη οικονομική ενίσχυση προς τους εργαζομένους του, συνολικού ύψους 6,2 εκατ. ευρώ, προχωρά ο όμιλος ΟΤΕ. Με την ενίσχυση αυτή, ο όμιλος στηρίζει έμπρακτα τους ανθρώπους του στην τρέχουσα συγκυρία των οικονομικών, ενεργειακών και γεωπολιτικών αναταράξεων, που έπληξαν το διαθέσιμο εισόδημα των καταναλωτών. Με στόχο να ενισχυθούν περισσότερο οι χαμηλόμισθοι, το ύψος της ενίσχυσης διαμορφώνεται κλιμακωτά, ανάλογα με τον μισθό, με μέγιστο καθαρό ποσό ενίσχυσης τα 1.000 ευρώ. Σε ειδικές κατηγορίες εργαζομένων (πολύτεκνοι με ανήλικα τέκνα, άτομα με αναπηρία ή με τέκνα με αναπηρία) θα καταβληθεί η μέγιστη ενίσχυση, ανεξάρτητα από το ύψος των αποδοχών τους. Η έκτακτη ενίσχυση αποφασίστηκε σε συνεργασία της Διοικητικής ομάδας και των εκπροσώπων των εργαζομένων στον ΟΤΕ.  «Σας ευχαριστώ όλους που κρατάτε τον Όμιλο ΟΤΕ ψηλά. Έχουμε πολλή δουλειά μπροστά μας, εν μέσω νέων κρίσεων και προκλήσεων. Με εμπιστοσύνη και αλληλεγγύη, προχωράμε μπροστά. Μαζί φτιάχνουμε έναν κόσμο καλύτερο για όλους», ανέφερε ο πρόεδρος και διευθύνων σύμβουλος του ομίλου ΟΤΕ, κ. Μιχάλης Τσαμάζ, στο μήνυμά του προς τους εργαζομένους. Επιπλέον οφέλη αποφέρουν οι νέες τριετείς Επιχειρησιακές Συλλογικές Συμβάσεις Εργασίας στις εταιρείες ΟΤΕ και COSMOTE, καθώς από την εφαρμογή τους όλοι οι εργαζόμενοι θα δουν βελτίωση στο εισόδημά τους.  Ειδικότερα, με τις νέες Συμβάσεις: – Παρέχεται ένα σύγχρονο και ενιαίο πλαίσιο αμοιβών σύμφωνα με τον ρόλο που έχει ο κάθε εργαζόμενος. Ο μισθός εκκίνησης των νέων μισθολογικών κατηγοριών υπερβαίνει μέχρι και 54% τον σημερινό νόμιμο μισθό. – Αυξάνονται οι αποδοχές των χαμηλόμισθων 12% κατά μέσον όρο, σύμφωνα με τη στρατηγική της εταιρείας αναφορικά με την ενίσχυση του εισοδήματος των νέων. – Εισάγεται ένα ευέλικτο πακέτο παροχών Be-Flexi για όλους τους εργαζομένους, ύψους 850€ ετησίως. Ο ίδιος ο εργαζόμενος επιλέγει από τον κατάλογο παροχών που προσφέρει η εταιρεία, σύμφωνα με τις ανάγκες του. – Για πρώτη φορά εισάγεται και στον ΟΤΕ Ομαδικό Συνταξιοδοτικό Πρόγραμμα (Pension Plan) για όλους τους εργαζομένους. Παράλληλα, διατηρείται η παροχή του παιδικού σταθμού, και παρέχονται διευκολύνσεις (ειδικές άδειες, μειωμένο ωράριο) σε γονείς, μονογονεϊκές οικογένειες, ασθενείς, και άτομα με αναπηρία. «Έχουμε αναλάβει ένα δύσκολο έργο: να οδηγήσουμε τη χώρα μας, τους πελάτες μας και την κοινωνία στην νέα ψηφιακή εποχή. Οι νέες συμφωνίες που υπογράψαμε με τους εκπροσώπους των εργαζομένων επιβεβαιώνουν ότι για εμάς οι άνθρωποί μας είναι συνοδοιπόροι στον δρόμο που έχουμε χαράξει», σημείωσε σχετικά ο κ. Τσαμάζ.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Mega-deal-110-ekat-dolarion-ston-agrotiko-tomea-i-elliniki-Augmenta-eksagorastike-apo-ton-kolosso-CNH-Industrial/3726866/,Mega deal 110 εκατ. δολαρίων στον αγροτικό τομέα: Η ελληνική Augmenta εξαγοράστηκε από τον κολοσσό CNH Industrial,2023-03-13T14:56:46+02:00,newsit.gr,"NewsIT Μεγαλες Επιχειρησεις Mega deal 110 εκατ. δολαριων στον αγροτικο τομεα: Η ελληνικη Augmenta εξαγοραστηκε απο τον κολοσσο CNH Industrial Η CNH Industrial μια παγκόσμιας κλάσης εταιρεία μηχανικού εξοπλισμού και υπηρεσιών εξαγόρασε το 100% των μετοχών της Augmenta Holding SAS έναντι 110 εκατομμυρίων δολαρίων. Η ελληνική startup Augmenta Agriculture Technologies θα ενσωματωθεί στρατηγικά στη Raven ως μέρος των τεχνολογικών προϊόντων γεωργίας ακριβείας της εταιρείας. Την ίδια στιγμή, η Augmenta δεσμεύεται ότι θα διατηρήσει τους υπαλλήλους της και θα επενδύσει στρατηγικά στην τοποθεσία της στην Αθήνα, ως κόμβο καινοτομίας. «Είμαστε χαρούμενοι που θα γίνουμε μέρος της CNH Industrial και θα συνεχίσουμε να χτίζουμε μαζί εξελιγμένες τεχνολογικές λύσεις που θα προσφέρουν ένα πιο βιώσιμο μέλλον για τους αγρότες κάθε μεγέθους και για το περιβάλλον», δήλωσε σχετικά ο Γιώργος Βαρβαρέλης, συνιδρυτής και διευθύνων σύμβουλος της Augmenta.  Με αυτή την εξαγορά η Augmenta θα επιταχύνει την ανάπτυξή της και θα έχει την ευκαιρία να επεκτείνει τις υπερσύγχρονες δυνατότητες αντίληψης και αυτοματισμού της, να διευρύνει το αποτύπωμά της στην παγκόσμια αγορά και να αυξήσει τον αντίκτυπό της σε χιλιάδες αγροκτήματα. Από την πλευρά της η CNH Industrial, με την εν λόγω εξαγορά θα προσφέρει εξελιγμένη τεχνολογία με απρόσκοπτο τρόπο στους πελάτες της μέσω του κλάδου της για τον αυτοματισμό εισροών σε χωράφια.  Η Augmenta δημιουργήθηκε με το όραμα να αλλάξει τη γεωργία μέσω της αυτοματοποίησης και της αυτονομίας. Έχοντας πάντα στο επίκεντρο των εργασιών της τους αγρότες, τους έδωσε παγκοσμίως τη δυνατότητα να αξιοποιούν στο έπακρο κάθε τους στρέμμα και με βιώσιμο τρόπο για το περιβάλλον. Από το 2018 η Augmenta παρέχει σε αγρότες πολλών γεωγραφικών περιοχών προϊόντα και υπηρεσίες σχετικά με τη διαχείρηση των εισροών σε καλλιέργειες και την ανάλυση των γεωργικών εκμεταλλεύσεων και συνεργαζόταν με τη CNH Industrial και τη θυγατρική της, Raven. Η συνεργασία τους ενισχύθηκε το 2021 όταν η CNH Industrial απέκτησε μειοψηφικό ποσοστό μετοχών και εντάχθηκε στο διοικητικό συμβούλιο της Augmenta. Έπειτα από δύο χρόνια στενής συνεργασίας σε κάθε επίπεδο, οι δύο πλευρές συμφώνησαν πως η ένωση των δυνάμεών τους υπό την ιδιοκτησία της CNH Industrial θα επιτάχυνε σημαντικά την επίτευξη του οράματος και της αποστολής τους.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/sygxoneyseis-kai-eksagores-meta-tis-epidoseis-rekor-tou-2021-anakampsi-apo-to-v-eksamino-tou-2023-ti-isxyei-stin-ellada/3726796/,Συγχωνεύσεις και Εξαγορές: Μετά τις επιδόσεις ρεκόρ του 2021 ανάκαμψη από το Β’ εξάμηνο του 2023 – Τι ισχύει στην Ελλάδα,2023-03-13T13:18:02+02:00,newsit.gr,"NewsIT Μεγαλες Επιχειρησεις Συγχωνευσεις και Εξαγορες: Μετα τις επιδοσεις ρεκορ του 2021 ανακαμψη απο το Β’ εξαμηνο του 2023 – Τι ισχυει στην Ελλαδα Μετά από ένα απαιτητικό 2022 με τον όγκο και την αξία των συμφωνιών να μειώνονται συγκριτικά με το 2021 (έτος ρεκόρ) κατά 17% και 37% αντίστοιχα, οι προοπτικές για το 2023 της παγκόσμιας δραστηριότητας Εξαγορών και Συγχωνεύσεων (Ε&Σ) διαφαίνονται ευοίωνες. Σύμφωνα με τη μελέτη της PwC 2023 Global M&A Industry Trends Outlook, για τη δραστηριότητα που αφορά Εξαγορές και Συγχωνεύσεις (Ε&Σ) μετά από μία χρονιά γεμάτη προκλήσεις, με την αγορά των επιχειρηματικών συμφωνιών να υποχωρεί, από τα επίπεδα ρεκόρ του 2021 με τις 65.000 συναλλαγές, το 2023, και ειδικότερα από το δεύτερο εξάμηνο αυτού, αναμένεται αύξηση της δραστηριότητας.  Τα τρία πέμπτα (60%) των CEOs θεωρούν πιθανό να προχωρήσουν σε κάποια συμφωνία εντός του 2023, με βάση τα ευρήματα της 26ης Ετήσιας Παγκόσμιας Έρευνας CEOs της PwC. Η πρόθεση αυτή εκδηλώνεται, παρά το γεγονός ότι η παγκόσμια αγορά παραμένει υπό τη σκιά της μακροοικονομικής αστάθειας, συμπεριλαμβανομένων των φόβων ύφεσης, της αύξησης των επιτοκίων, της απότομης πτώσης στις αποτιμήσεις των μετοχών, των διαταραχών στην εφοδιαστική αλυσίδα και των γεωπολιτικών αναταραχών – συμπεριλαμβανομένου του πολέμου στην Ουκρανία. Οι τελευταίες, ειδικότερα, επηρέασαν σημαντικά τη δραστηριότητα Εξαγορών και Συγχωνεύσεων το 2022, με την επίδρασή τους να είναι ορατή το δεύτερο κυρίως εξάμηνο, όπου οι όγκοι και οι αξίες των συναλλαγών μειώθηκαν με εντονότερο ρυθμό, κατά 25% και 51% αντίστοιχα.  Ο αντίκτυπος, πάντως, των μακροοικονομικών και γεωπολιτικών συνθηκών δεν ήταν ομοιογενής στις αγορές Εξαγορών και Συγχωνεύσεων παγκοσμίως. Η Ινδία, για παράδειγμα, κινήθηκε ακραία θετικά το 2022, καθώς η δραστηριότητα αυξήθηκε κατά 16% σε όγκο και κατά 35% σε αξία, σε υψηλό όλων των εποχών. Στον αντίποδα, στις ΗΠΑ, την Κίνα και πολλές άλλες περιοχές του πλανήτη καταγράφηκε διψήφια πτώση. Σε ό,τι αφορά τη χώρα μας, η ετήσια μελέτη της PwC Ελλάδας Εξαγορές και Συγχωνεύσεις 2022 που δημοσιεύτηκε πρόσφατα καταδεικνύει ότι, σε αντίθεση με τις τάσεις στο εξωτερικό, στην εγχώρια αγορά η αξία αλλά και ο αριθμός των εξαγορών και συγχωνεύσεων το 2022 κατέρριψε κάθε προηγούμενο ρεκόρ, με πρωταγωνιστές τους Κλάδους των Χρηματοοικονομικών Υπηρεσιών και των Τροφίμων και Ποτών. Οι ελληνικές επιχειρήσεις προσέλκυσαν το περασμένο έτος κεφάλαια συνολικού ύψους 12 δισ. ευρώ, υπερδιπλάσια συγκριτικά με το 2021, ενώ πλέον βρίσκονται στο στόχαστρο διεθνών επενδυτικών σχημάτων θέτοντας τις βάσεις για μια εξίσου δυναμική πορεία εντός του 2023. Από την πλευρά του, ο Γιώργος Μακρυπίδης, Partner και επικεφαλής Corporate Finance της PwC Ελλάδας, αναφέρει: «Υπάρχουν πολλοί λόγοι για να είμαστε αισιόδοξοι σχετικά με τη δραστηριότητα των Εξαγορών και Συγχωνεύσεων το 2023. Προβλέπεται πως η σύναψη συναλλαγών θα βρίσκεται σταθερά στην ατζέντα των CEOs με στόχο την εξυγίανση και ανάπτυξη των χαρτοφυλακίων των εταιρειών ενώ οι επιχειρήσεις συνεχίζουν να διερευνούν το πώς οι στρατηγικές για Ε&Σ μπορούν να συμβάλλουν στην ανάπτυξη και το ταξίδι μετασχηματισμού τους».    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Globe-One-Digital-i-epityxia-me-tin-Google-i-vraveysi-kai-ta-sxedia-sto-psifiako-marketingk-ti-dilose-o-CEO-d-papoutsis/3726768/,"Globe One Digital: Η επιτυχία με την Google, η βράβευση και τα σχέδια στο ψηφιακό μάρκετινγκ – Τι δήλωσε ο CEO Δ. Παπουτσής",2023-03-13T12:41:42+02:00,newsit.gr,"NewsIT Μεγαλες Επιχειρησεις Globe One Digital: Η επιτυχια με την Google, η βραβευση και τα σχεδια στο ψηφιακο μαρκετινγκ – Τι δηλωσε ο CEO Δ. Παπουτσης Για πρώτη φορά η Globe One Digital, εκ των κορυφαίων digital marketing agencies της χώρα μας, βρέθηκε το 2023, στην λίστα με τους κορυφαίους συνεργάτες της Google στην Ελλάδα και ανακηρύχθηκε ως Google Premier Partner 2023. Τα κριτήρια επιλογής για τη λίστα με το top 3% των συνεργατών της Google περιλαμβάνουν την ανάπτυξη του υφιστάμενου πελατολογίου στο digital marketing, την προσέλκυση νέων πελατών, τη διατήρηση της πελατειακής βάσης, το επίπεδο διαφοροποίησης των λύσεων που προσφέρονται στους πελάτες, καθώς και τις ετήσιες online διαφημιστικές δαπάνες που διαχειρίζεται ο συνεργάτης.  Όπως ανέφερε ο Δημήτρης Παπουτσής, διευθύνων σύμβουλος της Globe One Digital:  «Η διάκριση αυτή αποδεικνύει το εξαιρετικό επίπεδο υπηρεσιών που προσφέρουμε στους πελάτες μας και στις επιχειρήσεις, οι οποίες θέλουν να αξιοποιήσουν τα εργαλεία και τις πλατφόρμες της Google για την ψηφιακή επικοινωνία τους. Στόχος μας είναι να συνεχίσουμε να βελτιώνουμε περαιτέρω το επίπεδο εξυπηρέτησης που παρέχουμε και να αναπτύσσουμε διαρκώς καινοτόμες λύσεις για τους πελάτες μας». Όσον αφορά την Globe One Digital η παρουσίας της επεκτείνεται στην Ελλάδα, τη Βουλγαρία, τη Σερβία και τη Ρουμανία, διατηρώντας γραφεία και στις 4 χώρες, ενώ από την Αθήνα καλύπτει και τις ανάγκες των πελατών της στην Κύπρο. Η εταιρεία επενδύει στην πλατφόρμα της Google, έχοντας αναπτύξει την Consolytics, ένα καινοτόμο Google Analytics Add On, το οποίο έχει προσελκύσει το ενδιαφέρον πολλών πελατών της Globe Digital One.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/theoni-trexoun-ependyseis-ano-ton-10-ekat-eyro-ta-nea-sxedia-kai-i-ayksisi-metoxikou-kefalaiou-pou-molis-oloklirothike/3726711/,Θεόνη: «Τρέχουν» επενδύσεις άνω των 10 εκατ. ευρώ – Τα νέα σχέδια και η αύξηση μετοχικού κεφαλαίου που μόλις ολοκληρώθηκε,2023-03-13T11:27:03+02:00,newsit.gr,"NewsIT Μεγαλες Επιχειρησεις Θεονη: «Τρεχουν» επενδυσεις ανω των 10 εκατ. ευρω – Τα νεα σχεδια και η αυξηση μετοχικου κεφαλαιου που μολις ολοκληρωθηκε Ένα logistic center στο Δήμο Μουζακίου και μια νέα γραμμή παραγωγής αποτελούν δύο σημαντικές επενδύσεις συνολικού προϋπολογισμού 10,5 εκατ. ευρώ, που υλοποιούν αυτό το διάστημα η εταιρεία Θεόνη Εμφιαλωμένα Νερά ΑΕ, και στο πλαίσιο των οποίων, η εταιρεία μόλις ολοκλήρωσε με επιτυχία αύξηση μετοχικού κεφαλαίου. Οι εργασίες για την κατασκευή του logistics center στην περιοχή Ελληνόπυργος του Δήμου Μουζακίου, εξελίσσονται εντός του χρονοδιαγράμματος, εκτιμώντας ότι το έργο θα ολοκληρωθεί τον ερχόμενο Ιούνιο. Πρόσφατα η εταιρεία Θεόνη Εμφιαλωμένα Νερά ΑΕ ολοκλήρωσε με επιτυχία αύξηση μετοχικού κεφαλαίου, η οποία εγγυάται πρόσθετη κεφαλαιακή επάρκεια για την πραγματοποίηση της επένδυσης εγκατάστασης νέας γραμμής παραγωγής, καθώς και την ένταξη αυτής στο νέο Αναπτυξιακό Νόμο.  Με την υλοποίηση των νέων επενδύσεων, η Θεόνη θα επιδιώξει την ενίσχυση της θέσης της στην ελληνική αγορά εμφιαλωμένων, αλλά και στην περαιτέρω επέκταση σε αγορές του εξωτερικού. Επιπλέον, ιδιαίτερα σημαντικός θα είναι και ο αντίκτυπος στην τοπική οικονομία και κοινωνία με τη δημιουργία δεκάδων νέων θέσεων εργασίας, συνεισφέροντας παράλληλα στην ανάπτυξη της τοπικής οικονομίας. Σχετικά με τις νέες επενδύσεις, όπως έχει ανακοινώσει η διοίκηση, το ποσό που θα δαπανηθεί για το κέντρο logistics ξεπερνά τα 5 εκατ. ευρώ, το οποίο κατασκευάζεται με τις πιο σύγχρονες και «πράσινες» προδιαγραφές. Ειδικότερα, σε έκταση 36.000 τ.μ. θα αναπτυχθεί στεγασμένη εγκατάσταση 7.618 τ.μ. που θα δημιουργήσει άμεσα 60 και πλέον νέες θέσεις εργασίας, με πολλαπλά οφέλη για την τοπική κοινωνία. Παράλληλα, από την νέα γραμμή παραγωγής, η οποία προβλέπεται επίσης, ότι θα κατασκευαστεί και θα λειτουργήσει μέσα στο 2023, η εταιρεία θα ενισχύσει τη δυναμικότητά της κατά 130%. Ειδικότερα, με την ολοκλήρωση της επένδυσης, προϋπολογισμού 5,5 εκατ. ευρώ, θα ξεκινήσει η παραγωγή PET και βιοδιασπώμενων μπουκαλιών.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Swarovski-se-anodiki-troxia-fetos-meta-apo-3-xronia-zimion-o-metasximatismos-kai-ta-lampera-kosmimata/3725232/,Swarovski: Σε ανοδική τροχιά φέτος μετά από 3 χρόνια ζημιών – Ο μετασχηματισμός και τα λαμπερά κοσμήματα,2023-03-10T19:55:23+02:00,newsit.gr,"NewsIT Μεγαλες Επιχειρησεις Swarovski: Σε ανοδικη τροχια φετος μετα απο 3 χρονια ζημιων – Ο μετασχηματισμος και τα λαμπερα κοσμηματα Θετικό αντίκτυπο είχε την περασμένη χρονιά ο όμιλος Swarovski, από το πρόγραμμα μετασχηματισμού, που ξεκίνησε το 2020, δίνοντας το έναυσμα στη διοίκηση να «ατενίζει» με αυτοπεποίθηση το 2023, βάζοντας ένα νέο μεγάλο στοίχημα από την ανανεωμένη συλλογή δημιουργημένων διαμαντιών, ως μέρος της στρατηγικής LUXignite. Τα αποτελέσματα της οικογενειακής επιχείρησης Swarovski Crystal Business που έληξαν στις 31 Δεκεμβρίου 2022 ανακοίνωσε η διοίκηση, με επικεφαλής τον CEO της εταιρείας Alexis Nasard, ο οποίος ανέλαβε τα ηνία από τον Ιούλιο του 2022.  Σύμφωνα με όσα ανακοινώθηκαν η επιχείρηση σημείωσε συνολική ανάπτυξη το 2022 σε όλα τα επίπεδα και ειδικότερα, σε όλες τις κατηγορίες προϊόντων με επικεφαλής τα κοσμήματα με +15%, σε όλες τις επιχειρηματικές κατηγορίες με τις λιανικές πωλήσεις στο +13% και τα κρύσταλλα B2B στο +5% και σε όλα τα κανάλια, συμπεριλαμβανομένου του +5% online που αντιπροσωπεύει το 20% της επιχείρησης λιανικής πώλησης. Η σημαντική μείωση των ζημιών του προηγούμενου έτους προήλθε σε μεγάλο βαθμό ως συνέπεια της βελτίωσης του μικτού περιθωρίου κέρδους, σύμφωνα με τη στρατηγική ανύψωσης της μάρκας, της αύξησης των πωλήσεων και της εξοικονόμησης λειτουργικού κόστους, η οποία θα συνεχιστεί το 2023 για να επανέλθει σε βιώσιμα επίπεδα κερδών.  Η εταιρεία σημείωσε ισχυρή ανάπτυξη +10% ύψους €1.830 εκατ. σε σχέση με το προηγούμενο έτος και μετά από τρία χρόνια σημαντικών ζημιών πέτυχε μια πολύ ισχυρή βελτίωση παρέχοντας σχεδόν κερδοφόρα αποτελέσματα σε ένα σκηνικό εξαιρετικά ασταθών γεωπολιτικών και μακροοικονομικών συνθηκών. Τα αποτελέσματα του 2022 αρχίζουν να δείχνουν τον αντίκτυπο της στρατηγικής για το εμπορικό σήμα με γνώμονα το σχεδιασμό των προϊόντων που αποσκοπεί στην επαναβεβαίωση της εμβληματικής κληρονομιάς της SWAROVSKI στο σημερινό σύγχρονο πνεύμα, καθώς και την πρόοδο στον μετασχηματισμό του επιχειρηματικού μοντέλου, συμπεριλαμβανομένης της δημιουργίας προϊόντων, της απλοποίησης της οργάνωσης και της ανάπτυξης του εμπορικού σήματος. Σχολιάζοντας τα οικονομικά αποτελέσματα ο κ. Nasard τόνισε ότι: «Αυτά τα ενθαρρυντικά αποτελέσματα επιβεβαιώνουν ότι η στρατηγική μας κατεύθυνση είναι σωστή και ότι η εμβληματική μάρκα και το προϊόν μας έχουν εξαιρετικές δυνατότητες. Ευχαριστώ όλους τους εργαζόμενους και τους συνεργάτες της SWAROVSKI σε όλο τον κόσμο για την υποδειγματική δέσμευσή τους, καθώς και τους μετόχους της οικογένειας για την ισχυρή υποστήριξή τους. Έχουμε κάνει ένα ενθαρρυντικό ξεκίνημα σε όλες τις αγορές, συμπεριλαμβανομένης της Κίνας, και η εστίασή μας το 2023 θα είναι η πειθαρχημένη εκτέλεση της νέας μας στρατηγικής και του επιχειρηματικού μας σχεδίου LUXignite, με έμφαση στην καινοτομία των προϊόντων και στις περαιτέρω επενδύσεις στο δίκτυο λιανικής πώλησης και στις βασικές στιγμές του εμπορικού σήματος».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Aria-Hotels-oi-neoi-touristikoi-proorismoi-kai-ta-epomena-sxedia-tis-ksenodoxeiakis-alysidas-tou-omilou-Libra-oi-stoxoi-tou-CEO-k-m-pantazatou/3725162/,Aria Hotels: Οι νέοι τουριστικοί προορισμοί και τα επόμενα σχέδια της ξενοδοχειακής αλυσίδας του ομίλου Libra – Οι στόχοι του CEO κ. Μ. Πανταζάτου,2023-03-10T18:17:12+02:00,newsit.gr,"NewsIT Μεγαλες Επιχειρησεις Aria Hotels: Οι νεοι τουριστικοι προορισμοι και τα επομενα σχεδια της ξενοδοχειακης αλυσιδας του ομιλου Libra – Οι στοχοι του CEO κ. Μ. Πανταζατου Σε αξιοποίηση του ευνοϊκού κλίματος στον τομέα του τουρισμού, προχωρά η Aria Hotels, οικογενειακή αλυσίδα boutique ξενοδοχείων και ανεξάρτητων κατοικιών του ομίλου Libra, καθώς σε διάστημα μικρότερο του ενός έτους, επεκτάθηκε σε 5 νέους προορισμούς με 20 νέα ακίνητα, φθάνοντας σήμερα να αριθμεί το χαρτοφυλάκιό της 70 καταλύματα σε όλη την Ελλάδα. Το στρατηγικό πλάνο ανάπτυξης των Aria Hotels, της επόμενης ημέρας, περιλαμβάνει επενδύσεις σε επιλεγμένα ξενοδοχειακά καταλύματα και εστιάζει στην περαιτέρω ενίσχυση του χαρτοφυλακίου τους με boutique ξενοδοχεία. Όπως αναφέρει ο διευθύνων σύμβουλος των Aria Hotels κ. Μάκης Πανταζάτος «Δεσμευόμαστε ότι θα συνεχίσουμε να επενδύουμε σε ιδιαίτερα καταλύματα που πρεσβεύουν τη φιλοσοφία μας, παρέχοντας ακόμη περισσότερες αυθεντικές εμπειρίες φιλοξενίας στους επισκέπτες των καταλυμάτων μας σε όλη την Ελλάδα».  Τα Aria Hotels ξεκίνησαν την πορεία τους στον κλάδο της φιλοξενίας το 2010 στην Κίμωλο, με την απόκτηση ενός παραδοσιακού ανεμόμυλου και την μετατροπή του στο boutique ξενοδοχείο «Τhe Windmill». Αυτή τη στιγμή, τα Aria Hotels διατηρούν ένα διευρυμένο χαρτοφυλάκιο που περιλαμβάνει από boutique ξενοδοχεία και ανεξάρτητες κατοικίες έως και αναπαλαιωμένα ιστορικά κτίρια, ανεμόμυλους και πύργους. Τα καταλύματα επεκτείνονται σε δημοφιλής προορισμούς όπως η Αθήνα, η Εύβοια, η Κρήτη, οι Κυκλάδες, η Ήπειρος, η Πελοπόννησος, οι Σποράδες και τα Νησιά του Ιονίου. Όσον αφορά το επενδυτικό πρόγραμμα που έχει ήδη υλοποιήσει, μέσα σε διάστημα μικρότερο του ενός έτους, επένδυσαν σε νέους προορισμούς με αυξημένη τουριστική ζήτηση, όπως Αίγινα, Ναύπλιο, Πάτμο, Σύρο και Κεφαλονιά. Στις πρόσφατες προσθήκες περιλαμβάνονται το Agora Athens Suites, το Keramos Athens και το Woo Suites στην Αθήνα, το Villa Pueblo στο Ναύπλιο, το Pafsilipon Suites και το Villa Selena στη Σύρο, το Elaia Grove στην Καλαμάτα, το Petani Bay Hotel – Adults Only, το 3600 Residences και η Villa Comi στην Κεφαλονιά και το Onar Patmos στην Πάτμο.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/i-athina-koryfaios-touristikos-proorismos-ereyna-tou-diethnous-aerolimena-kai-ton-ksenodoxon/3725144/,Η Αθήνα κορυφαίος τουριστικός προορισμός: Έρευνα του Διεθνούς Αερολιμένα και των ξενοδόχων,2023-03-10T17:26:08+02:00,newsit.gr,"NewsIT Μεγαλες Επιχειρησεις Η Αθηνα κορυφαιος τουριστικος προορισμος: Ερευνα του Διεθνους Αερολιμενα και των ξενοδοχων Δυναμική ανάκαμψη της Αθήνας ως κορυφαίου τουριστικού προορισμού ήταν μεταξύ άλλων το συμπέρασμα έρευνας «Περί Ικανοποίησης Επισκεπτών Αττικής» που πραγματοποίησε η Ένωση Ξενοδόχων Αθηνών – Αττικής & Αργοσαρωνικού (ΕΞΑΑ) σε συνεργασία με τον Διεθνή Αερολιμένα Αθηνών (ΔΑΑ) και την GBR Consulting – Σύμβουλοι Επιχειρήσεων. Η 18η Έρευνα Ικανοποίησης Επισκεπτών και Απόδοσης ξενοδοχείων Αττικής αποτελεί για δεύτερη συνεχή χρονιά προϊόν συνέργειας με τον Διεθνή Αερολιμένα Αθηνών, σε ό,τι αφορά στο σκέλος της ικανοποίησης των επισκεπτών. Δύο διαφορετικές έρευνες που διεξάγονταν επί σειρά ετών από πλευράς των δύο φορέων, «συναντήθηκαν» και το 2022 σε ένα επικαιροποιημένο, κοινό ερωτηματολόγιο. Οι ερωτήσεις έγιναν «στο πεδίο», δηλαδή στα ξενοδοχεία – μέλη της ΕΞΑΑΑ όλων των κατηγοριών, αλλά και στις αίθουσες αναχωρήσεων του αεροδρομίου της Αθήνας, με στόχο να σκιαγραφηθεί το προφίλ και να αναλυθούν οι εμπειρίες των επισκεπτών.  Από την έρευνα των GBR Consulting & ΔΑΑ τα συμπεράσματα ήταν τα εξής: Μετά τα έτη 2020 και 2021 που επηρεάστηκαν σε μεγάλο βαθμό από την πανδημία Covid-19, οι επισκέπτες επέστρεψαν στην Αθήνα με θετική διάθεση. ‘Κουρασμένοι’ από μέτρα και περιορισμούς, οι επισκέπτες ήταν έτοιμοι να ανακαλύψουν ξανά νέες εμπειρίες, τόπους και δραστηριότητες και ξεχώρισαν την πόλη της Αθήνας ως “must-see destination”.  Ειδικότερα, ο μεγαλύτερος αριθμός επισκεπτών προήλθε από τις παραδοσιακές αγορές (ΗΠΑ, Ηνωμένο Βασίλειο, Γερμανία, Γαλλία, Ιταλία), ενώ σημαντικό στοιχείο αποτελεί το γεγονός ότι υψηλά ποσοστά αύξησης παρουσίασαν και «μη παραδοσιακές» αγορές, όπως Ελβετία, Ισραήλ, Ολλανδία, Αυστρία, Τουρκία, Σερβία. Τα συνολικό επίπεδο ικανοποίησης των επισκεπτών της Αθήνας αυξήθηκε το 2022 στο 8,4, από το 8,1 του 2019. Η φετινή έρευνα αποκαλύπτει ότι κάποιες ομάδες των επισκεπτών της Αθήνας έχουν κοινά ενδιαφέροντα, χωρίς να αποκλείεται ότι ορισμένοι ταξιδιώτες έχουν ποικίλα ενδιαφέροντα, γεγονός που καθιστά την ανάλυση της συμπεριφοράς των ταξιδιωτών πολυσύνθετη. Ειδικότερα, η έρευνα του 2022 εντόπισε 10 συγκεκριμένα προφίλ μεταξύ 2.000 επισκεπτών ξενοδοχείων στην Αθήνα, με σύγκλιση ενδιαφερόντων σε αρκετές περιπτώσεις. Παράλληλα με τους ταξιδιώτες που έχουν ταξιδέψει στην Αθήνα με συγκεκριμένο ενδιαφέρον και σχεδίασαν ανάλογα το πρόγραμμά τους στην πόλη, υπάρχει, ωστόσο, ένα μεγάλο μερίδιο -περίπου το ένα τρίτο των ταξιδιωτών αναψυχής- που δεν έχει κάποιο συγκεκριμένο ενδιαφέρον κι έχει επιλέξει μια πιο ‘χαλαρή’ προσέγγιση, χωρίς να έχει την πρόθεση να επισκεφτεί όσο το δυνατόν περισσότερα αξιοθέατα. Με αυτό τον τρόπο, οι ‘χαλαροί’ αισθάνονται ότι έχουν περιορισμένη επαφή με τους ντόπιους και τον τρόπο ζωής τους. Όλα αυτά δεν επηρεάζουν την συνολική ικανοποίησή τους, καθώς οι ‘χαλαροί’ είναι πολύ ικανοποιημένοι, αξιολογώντας τη συνολική εμπειρία τους στην πόλη με βαθμό 8,4. Ξοδεύουν λιγότερα σε σύγκριση με τα άλλα προφίλ ταξιδιωτών. Είναι σαφές ότι τα άλλα προφίλ ξοδεύουν περισσότερα χρήματα, που σημαίνει ότι συγκεκριμένες εμπειρίες τους παρέχουν το κίνητρο να αυξήσουν τις δαπάνες στην πόλη. Παρά τα διαφορετικά ενδιαφέροντα, σχεδόν όλοι οι επισκέπτες στην Αθήνα, συμπεριλαμβανομένων των επαγγελματιών, έχουν τα εξής κοινά: επισκέπτονται συνήθως την Ακρόπολη και το Μουσείο της Ακρόπολης, συνδυάζοντας μια βόλτα στην Πλάκα και το Μοναστηράκι. Αυτό σημαίνει επίσης ότι οι τουριστικές ροές παρουσιάζουν συγκέντρωση σε συγκεκριμένες γειτονιές, εστιάζοντας σχεδόν αποκλειστικά στην αναψυχή και την ψυχαγωγία και επηρεάζοντας τους κατοίκους που παρατηρούν να μειώνεται η αστική βιωσιμότητα των γειτονιών τους. Η αναγνωρισιμότητα του παραλιακού μετώπου της Αθήνας έχει βελτιωθεί, με 63% των διαμενόντων σε ξενοδοχεία να το επισκέπτονται, ενώ η πλειονότητα όσων δεν το επισκέφθηκαν, πλέον το γνωρίζει. Επίσης, η αναγνωρισιμότητα των Νησιών του Αργοσαρωνικού βελτιώνεται, αλλά παραμένει ακόμα σε χαμηλά επίπεδα. Ο ξενοδοχειακός όγκος είναι συγκεντρωμένος στην περιοχή γύρω από το Κουκάκι, την Πλατεία Συντάγματος, την Ομόνοια και το Μοναστηράκι. Το 2022 περίπου το 72% όλων των ξενοδοχείων στην Αττική (μη συμπεριλαμβανομένων των νησιών του Αργοσαρωνικού) βρίσκονται στο Κεντρικό Τομέα Αθηνών και ο αριθμός των δωματίων ξενοδοχείων στο κέντρο αυξήθηκε κατά 19% κατά την περίοδο 2015 – 2022. Ο αριθμός των μονάδων στην αγορά βραχυχρόνιας μίσθωσης στο κέντρο αυξήθηκε κατά CAGR 60% την περίοδο 2015 – 2019, ενώ σημειώθηκε μείωση του αριθμού των εν λειτουργία μονάδων κατά το 2020 και το 2021 και ανάκαμψη το 2022. Η απόδοση των ξενοδοχείων, το 1ο τρίμηνο του 2022 εξακολούθησε να επηρεάζεται από την πανδημία, αλλά από τον Ιούλιο του 2022, όσον αφορά την πληρότητα επιτεύχθηκαν τα επίπεδα και το μοτίβο του 2019. Συνεπώς, στο σύνολο του έτους 2022 τα επίπεδα πληρότητας μειώθηκαν κατά 10,7% σε σύγκριση με το 2019. Η Μέση Τιμή Δωματίου αυξήθηκε κατά 14,4% το 2022/19 σε μια περίοδο υψηλού πληθωρισμού. Η επιβατική κίνηση και ο αριθμός των πτήσεων στο αεροδρόμιο της Αθήνας, υπερέβησαν το 2022 κατά πολύ τον ευρωπαϊκό μέσο όρο, με τον Διεθνή Αερολιμένα Αθηνών να καταλαμβάνει την 3η θέση μεταξύ των ευρωπαϊκών μητροπολιτικών αεροδρομίων. Σε σύγκριση με πόλεις της Μεσογείου το 2022, μόνο η Κωνσταντινούπολη κατάφερε να ξεπεράσει τα επίπεδα του 2019 σε ξενοδοχειακή πληρότητα. Αναφορικά με τις τιμές δωματίων, η Ρώμη ξεπέρασε με διαφορά τις πόλεις της Μεσογείου, αλλά και τις περισσότερες ευρωπαϊκές πρωτεύουσες με αύξηση 32% 2022/19. Τα ευρήματα της φετινής έρευνας παρουσιάσθηκαν από τους επικεφαλής της Έρευνας, κ. Stefan Merkenhof, Managing Consultant GBR Consulting και κ. Μαριπόλα Κώτση, Προϊσταμένη Έρευνας Αγοράς ΔΑΑ κατά τη διάρκεια εκδήλωσης που πραγματοποιήθηκε σήμερα, 09.03.2023, στο ξενοδοχείο- μέλος ΕΞΑΑΑ Athens Capital Center Hotel – MGallery Collection, παρουσία κλαδικών και επιστημονικών φορέων, Εκπαιδευτικών Ιδρυμάτων και ΜΜΕ. Όπως επεσήμανε ο CEO του Διεθνούς Αερολιμένα Αθηνών, Γιάννης Παράσχης, «Είναι εξαιρετικά σημαντική η συντονισμένη προσπάθεια και η ενιαία στρατηγική όλων των φορέων του τουρισμού για την προώθηση, την ανάδειξη και τη συνεχή βελτίωση του τουριστικού μας προϊόντος. Στο πλαίσιο αυτό εντάσσεται η συνεργασία μας με την ΕΞΑΑΑ και στον τομέα διεξαγωγής ποσοτικών και ποιοτικών ερευνών. Ειδικότερα, η έρευνα για το 2022 μας προσφέρει και φέτος πολύ σημαντικά και αξιοποιήσιμα στοιχεία ως προς τα ιδιαίτερα χαρακτηριστικά του επισκέπτη της πόλης, με στόχο τη στρατηγική ανάπτυξη του προορισμού «Αθήνα». Η κ. Ιωάννα Παπαδοπούλου, Διευθύντρια Επικοινωνίας & Μάρκετινγκ ΔΑΑ από τη πλευρά της πρόσθεσε: «Με όχημα την εμπειρία της ιδιαίτερα επιτυχημένης συνεργασίας μας, ενώσαμε και φέτος μαζί με την ΕΞΑΑΑ το σύνολο του ερευνητικού δυναμικού μας, προκειμένου να σκιαγραφήσουμε το προφίλ των επισκεπτών της πόλης μας και να αναλύσουμε τις προσδοκίες και τη συνολική εμπειρία τους καθόλη τη διάρκεια της τουριστικής περιόδου που ολοκληρώθηκε. Και βέβαια, η συνεργασία μας με την ΕΞΑΑΑ για τη διαμόρφωση της κοινής έρευνας, καθώς και τα αποτελέσματά της, επιβεβαιώνουν για μία ακόμη φορά τη χρησιμότητα και την αναγκαιότητα συνένωσης δυνάμεων όλων των επαγγελματιών του τουρισμού, καθώς στρέφουμε πλέον το βλέμμα στην επόμενη μέρα του αστικού τουρισμού». Ο Γενικός Γραμματέας της ΕΞΑΑΑ, κ. Ευγένιος Βασιλικός, ανέφερε πως «η κοινή Έρευνα ΕΞΑΑΑ και ΔΑΑ προσφέρει εγκαίρως σε όλους όσοι ασχολούνται με την τουριστική δραστηριότητα, την τουριστική πολιτική και την τουριστική προβολή της Αθήνας και της χώρας χρήσιμο υλικό, νέες πληροφορίες και στοιχεία προς αξιοποίηση σε ό,τι αφορά στο προφίλ, τις απαιτήσεις, αλλά και την ικανοποίηση των επισκεπτών από τις προσφερόμενες υπηρεσίες, υποδομές και προτάσεις του προορισμού». Όπως επεσήμανε ο κ. Βασιλικός, «είναι ανάγκη οι εμπλεκόμενοι με τον Τουρισμό της Αθήνας – Αττικής να εστιάσουμε κυρίως στα μηνύματα που προκύπτουν και να τα αξιοποιήσουμε σε συνδυασμό με όσα ενδιαφέροντα ανέδειξε η πρόσφατη μελέτη ΕΞΑΑΑ-ΙΤΕΠ περί ‘Φέρουσας Ικανότητας Αθήνας – Αττικής’. Στόχος μας πρέπει να είναι η ενίσχυση της ποιοτικής εικόνας και πρότασης της Αθήνας προς τους επισκέπτες της, όπως και της διαπραγματευτικής της ικανότητας. Επομένως είναι αναγκαίος ένας στρατηγικός σχεδιασμός με μακροπρόθεσμο ορίζοντα ενώ παράλληλα εξίσου αναγκαίο είναι να εστιάσουμε άμεσα σε κινήσεις ενδυνάμωσης της σεζόν του 2023 και του 2024».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/proin-olympiako-ippiko-kentro-markopoulou-misthonetai-se-etaireia-me-timima-6-5-ekat-eyro-ti-provlepoun-oi-oroi/3724459/,"Πρώην Ολυμπιακό Ιππικό Κέντρο Μαρκόπουλου: Μισθώνεται σε εταιρεία με τίμημα 6,5 εκατ. ευρώ – Τι προβλέπουν οι όροι",2023-03-09T19:16:56+02:00,newsit.gr,"NewsIT Μεγαλες Επιχειρησεις Πρωην Ολυμπιακο Ιππικο Κεντρο Μαρκοπουλου: Μισθωνεται σε εταιρεια με τιμημα 6,5 εκατ. ευρω – Τι προβλεπουν οι οροι Η Aplekton Holdings Co Limited, η οποία κατέθεσε προσφορά για εφ’ άπαξ καταβαλλόμενο αντάλλαγμα 6,5 εκατ. ευρώ κι ετήσιο μίσθωμα 180 χιλ. ευρώ πλειοδότησε στο διαγωνισμό για την αξιοποίηση με μακροχρόνια μίσθωση 40 ετών τμήματος του πρώην Ολυμπιακού Ιππικού Κέντρου Μαρκοπούλου Αττικής, σε διαγωνισμό του ΤΑΙΠΕΔ. Θα το μετατρέψει σε πάρκο αναψυχής, όπου πρωταγωνιστικό ρόλο θα έχουν τα άλογα. Για το ακίνητο είχε επίσης προκηρυχθεί διαγωνισμός το 2014, ο οποίος κηρύχθηκε άγονος. Το προς αξιοποίηση ακίνητο έχει έκταση 589,5 στρέμματα και περιλαμβάνει κλειστές και ανοιχτές αθλητικές εγκαταστάσεις. Βρίσκεται εντός των διοικητικών ορίων του Δήμου Μαρκοπούλου, στην περιοχή Μερέντα, σε απόσταση 43 χιλιομέτρων από το κέντρο της Αθήνας και 13 χιλιομέτρων από τον Διεθνή Αερολιμένα Αθηνών.   Μέσω της μελέτης ΕΣΧΑΔΑ παρέχεται η δυνατότητα αξιοποίησης του ακινήτου ως «Θεματικό Πάρκο-Αναψυχή», διατηρώντας σε τμήμα αυτού ως κυρίαρχη τη χρήση της αθλητικής ιππασίας και αναπτύσσοντας στο υπόλοιπο τμήμα αθλητικές και ήπιες εμπορικές και τουριστικές χρήσεις.  Σημειώνεται, ότι, σχετικά με το ετήσιο μίσθωμα των 180.000 ευρώ, προβλέπεται ότι θα αναπροσαρμόζεται σε ετήσια βάση σύμφωνα με τον εκάστοτε δείκτη τιμών καταναλωτή.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/ellaktor-den-poula-tin-aktor-diekopse-tis-diapragmateyseis/3724019/,Ελλάκτωρ: Δεν πουλά την ΑΚΤΩΡ – Διέκοψε τις διαπραγματεύσεις,2023-03-09T10:33:09+02:00,newsit.gr,"NewsIT Μεγαλες Επιχειρησεις Ελλακτωρ: Δεν πουλα την ΑΚΤΩΡ – Διεκοψε τις διαπραγματευσεις Ναυάγησαν οι διαπραγματεύσεις του ομίλου Ελλάκτωρ με το σχήμα εταιρειών Wade Adams Hellas SMSA και Adamas Group Limited, για την πώληση του συνόλου των μετοχών της θυγατρικής εταιρείας Άκτωρ ΑΤΕ, ενάμιση σχεδόν μήνα αφότου η διοίκηση επιβεβαίωνε προς τις Αρχές του Χρηματιστηρίου ότι το deal ήταν ενεργό. Ειδικότερα, στις 30 Ιανουαρίου ο Ελλάκτωρ ανακοίνωνε ότι «σε συνέχεια της από 26.01.2023 ανακοίνωσής της, προς ενημέρωση του επενδυτικού κοινού, ο όμιλος Ελλάκτωρ ανακοινώνει την έναρξη αποκλειστικών διαπραγματεύσεων με το σχήμα εταιρειών Wade Adams Hellas SMSA και Adamas Group Limited, για ενδεχόμενη πώληση του συνόλου των μετοχών της θυγατρικής της εταιρείας ΑΚΤΩΡ ΑΤΕ.  Η Εταιρεία, συμμορφούμενη πάντα με το δίκαιο της κεφαλαιαγοράς και ειδικότερα με το άρθρο17 του Κανονισμού (ΕΕ) 596/2014 και τις ρυθμίσεις του Κανονισμού Χρηματιστηρίου Αθηνών, διαβεβαιώνει ότι θα προβεί στις απαραίτητες γνωστοποιήσεις σχετικά με την εξέλιξη της ανωτέρω διαδικασίας». Σύμφωνα με πληροφορίες, οι διαπραγματεύσεις διακόπηκαν καθώς οι δύο πλευρές είχαν αρκετές διαφωνίες ως προς το θέμα των πάγιων και των έργων που θα μεταβιβαζόντουσαν στους επενδυτές.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Mega-deal-stin-energeia-i-dei-eksagorase-ti-drastiriotita-tis-Enel-sti-roumania-me-timima-1-26-dis-eyro-ti-simatodotei/3723984/,"Mega deal στην ενέργεια: Η ΔΕΗ εξαγόρασε τη δραστηριότητα της Enel στη Ρουμανία με τίμημα 1,26 δισ. ευρώ  – Τι σηματοδοτεί",2023-03-09T09:50:41+02:00,newsit.gr,"NewsIT Μεγαλες Επιχειρησεις Mega deal στην ενεργεια: Η ΔΕΗ εξαγορασε τη δραστηριοτητα της Enel στη Ρουμανια με τιμημα 1,26 δισ. ευρω  – Τι σηματοδοτει Σε συμφωνία για την εξαγορά του συνόλου των δραστηριοτήτων της ιταλικής Enel στη Ρουμανία προχώρησε η ΔΕΗ, έναντι συνολικού αντιτίμου ύψους 1,26 δισ. ευρώ. Πρόκειται για την πρώτη σημαντική επέκταση της ΔΕΗ στο εξωτερικό, ορόσημο όπως χαρακτηρίζει το mega deal η ίδια η εταιρεία, ενώ η ολοκλήρωση της εξαγοράς αναμένεται να πραγματοποιηθεί μέχρι το τρίτο τρίμηνο 2023. Με την εξαγορά της Enel Romania η ΔΕΗ ισχυροποιεί τη θέση της στην ευρύτερη περιοχή και καθίσταται ο μεγαλύτερος παίκτης στη ΝΑ Ευρώπη. Επίσης αποκτά άμεση πρόσβαση σε ανανεώσιμες πηγές ενέργειας με αποτέλεσμα φθηνότερο κόστος παραγωγής.  Ουσιαστικά διπλασιάζει την παραγωγή της από ΑΠΕ (εξαιρουμένων των μεγάλων υδροηλεκτρικών σταθμών). Αντιμετωπίζει το ρυθμιστικό κίνδυνο από τους περιορισμούς που της επιβάλλονται στην Ελλάδα, όπου είναι υποχρεωμένη να μειώσει το μερίδιο αγοράς της. Με τον τρόπο αυτό διατηρεί και αυξάνει το μέγεθός της. Τέλος, με την κίνηση αυτή υλοποιεί το επενδυτικό της σχέδιο όπως μάλιστα είχε παρουσιαστεί στους επενδυτές πριν την επιτυχημένη Αύξηση του Μετοχικού Κεφαλαίου το Νοέμβριο του 2021. Με την εξαγορά μαμούθ στη Ρουμανία, η ΔΕΗ μετατρέπεται σε κορυφαία εταιρεία καθαρής ενέργειας στην Νοτιοανατολική Ευρώπη.  Για τη σημασία της επένδυσης ο πρόεδρος και διευθύνων σύμβουλος της Δ.Ε.Η., Γεώργιος Στάσσης δήλωσε: «Η εξαγορά αυτή είναι απολύτως συνεπής με όσα είχαμε παρουσιάσει τον Νοέμβριο του 2021 στο πλαίσιο του στρατηγικού σχεδίου μας, το οποίο προέβλεπε τη διεθνή επέκτασή μας στην περιοχή της Νοτιοανατολικής Ευρώπης, και συνεπώς οι δραστηριότητες της Enel στη Ρουμανία αποτελούν την ιδανική επιλογή τόσο από γεωγραφική όσο και από επιχειρηματική άποψη. Πρόκειται για μια μοναδική ευκαιρία να αποκτήσουμε μια καθετοποιημένη εταιρεία ενέργειας με ελκυστική αποτίμηση, δρομολογώντας τη μετατροπή της Δ.Ε.Η. σε κορυφαία εταιρεία καθαρής ενέργειας στη Νοτιοανατολική Ευρώπη. Είμαστε βέβαιοι ότι αυτή η σημαντική εξέλιξη θα συμβάλει στην ανάπτυξη και τη βελτίωση της ανταγωνιστικότητας της Δ.Ε.Η. τόσο σε διεθνές όσο και σε εγχώριο επίπεδο, με όφελος για τους πελάτες μας και με απώτερο αποτέλεσμα τη δημιουργία αξίας για όλα τα ενδιαφερόμενα μέρη μας.» Η επένδυση θα χρηματοδοτηθεί με ίδια κεφάλαια και δανεισμό, έχοντας ήδη εξασφαλίσει δάνειο διάρκειας 5 ετών και ύψους 800 εκατ. ευρώ από το ελληνικό και το διεθνές τραπεζικό δίκτυο. Η Enel Romania είναι η μεγαλύτερη εταιρεία ΑΠΕ και η δεύτερη στην παροχή και διανομή ηλεκτρικής ενέργειας στη χώρα. Οι δραστηριότητές της περιλαμβάνουν: Δίκτυο διανομής πάνω από 130.000 χλμ, που διανέμει περίπου 16 TWh στις περιοχές Βουκουρεστίου, Banat όπου βρίσκεται η βιομηχανική ζώνη της χώρας και στην τουριστική περιοχή Dobrogea. Σημαντικά έργα Ανανεώσιμων Πηγών Ενέργειας (534MW ΑΠΕ εν λειτουργία: 8 αιολικά πάρκα εγκατεστημένης ισχύος 499MW και 4 φωτοβολταϊκά πάρκα εγκατεστημένης ισχύος 36 MW και 5,4GW έργα σε διάφορα στάδια ανάπτυξης. Επίσης, στο χαρτοφυλάκιο περιλαμβάνονται οι εταιρείες προμήθειας Enel Energie Muntenia και Enel Energie, με 3,2 εκατ. πελάτες και πωλήσεις 11 TWh. Επίσης εξαγοράζει την Enel-X, εταιρεία υπηρεσιών προστιθέμενης αξίας, όπως η ανάπτυξη δικτύου ηλεκτροκίνησης, υπηρεσιών συντήρησης και κ.α. Όσον αφορά το τίμημα εξαγοράς, η εταιρεία επισημαίνει ότι είναι χαμηλότερο σε σχέση με όμοιες συναλλαγές που έγιναν πρόσφατα για εξαγορές δικτύων, ΑΠΕ και δραστηριοτήτων προμήθειας στην Ελλάδα. Στη συμφωνία περιλαμβάνεται ωστόσο πρόβλεψη για πιθανή επιπρόσθετη πληρωμή, σε περίπτωση που η δραστηριότητα της Εμπορίας της Enel Ρουμανίας αποκτήσει στα επόμενα 2 έτη επιπρόσθετη αξία. Η συναλλαγή θα προσθέσει λειτουργικά κέρδη (EBITDA) της τάξεως των 300 εκατ. ευρώ στο συνολικό EBITDA του Ομίλου ΔΕΗ, ενώ οι συνέργειες που θα δημιουργηθούν είναι της τάξεως των 200-250 εκατ. ευρώ σε ορίζοντα 4ετίας. Όσον αφορά την απόφαση της ιταλικής μητρικής Enel να πουλήσει τη ρουμάνικη θυγατρική της στην ΔΕΗ, η εταιρεία βρίσκεται σε διαδικασία αποεπένδυσης από διάφορες χώρες καθώς η διεθνής ενεργειακή κρίση την βρήκε με πολύ υψηλό χρέος.    Προς αυτή την κατεύθυνση έχει ήδη πουλήσει δραστηριότητες στη Χιλή, και τη Ρωσία, ενώ βρίσκεται σε διαδικασία πώλησης τόσο της δραστηριότητα της Ρουμανίας όσο και της Ελλάδας, της Αργεντινής και του Περού. Αντίθετα η ΔΕΗ έχει καταφέρει να εξυγιάνει τα οικονομικά της και να αναζητά ευκαιρίες επένδυσης, σύμφωνα και με το πλάνο για το οποίο δεσμεύτηκε στη διεθνή επενδυτική κοινότητα κατά την Αύξηση Μετοχικού Κεφαλαίου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Tupperware-ksafniko-louketo-sto-ergostasio-tis-thivas/3723455/,Tupperware: Ξαφνικό λουκέτο στο εργοστάσιο της Θήβας,2023-03-08T14:29:17+02:00,newsit.gr,"NewsIT Μεγαλες Επιχειρησεις Tupperware: Ξαφνικο λουκετο στο εργοστασιο της Θηβας - Τα πλαστικα δοχεια που κατεκτησαν τον κοσμο τα αιτια, οι επιπτωσεις και η καταγγελια της ΓΣΕΕ Αιφνιδιαστική απόφαση να βάλει λουκέτο στο εργοστάσιο που διατηρεί από το 1967 στη Θήβα έλαβε η Tupperware, οδηγώντας σε απώλεια 150 θέσεων εργασίας και προκαλώντας την αντίδραση της ΓΣΕΕ, η οποία ζητά την ανάκληση της απόφασης. Στα μέσα Απριλίου, οι μηχανές θα διακόψουν οριστικά την παραγωγή σε αδιάβροχα και αεροστεγή πλαστικά δοχεία φαγητού. Για την πολυεθνική εταιρεία, η απόφαση να βάλει λουκέτο ήταν το αποτέλεσμα του υψηλού εργατικού κόστους, γι’ αυτό κλήθηκαν οι εργαζόμενοι να υπογράψουν οικειοθελείς αποχωρήσεις. Η ΓΣΕΕ από την πλευρά της καταγγέλλει τη διοίκηση του εργοστασίου της Tupperware στη Θήβα, η οποία, όπως αναφέρει, με πρόσχημα το υψηλό εργατικό κόστος, βάζει λουκέτο στο μοναδικό εργοστάσιο που έχει στη χώρα μας και το οποίο λειτουργεί από το 1967. Σε ανακοίνωσή της η ΓΣΕΕ αναφέρει ότι:  Με μία αιφνιδιαστική κίνηση η διοίκηση του εργοστασίου ανακοίνωσε την απόφαση της πολυεθνικής εταιρίας, καλώντας τους εργαζόμενους να υπογράψουν οικειοθελείς αποχωρήσεις λαμβάνοντας λίγα περισσότερα χρήματα από τις νόμιμες αποζημιώσεις, ώστε να ολοκληρώσει το λουκέτο έως τα μέσα Απριλίου, χωρίς να προσκρούσει στο νόμο που προβλέπει συγκεκριμένο ποσοστό απολύσεων ανά μήνα. Μ’ αυτήν την απόφαση, περίπου 150 εργαζόμενοι χάνουν τη δουλειά τους με ότι αυτό συνεπάγεται τόσο για τους ίδιους όσο και για τις οικογένειές τους. Σε μία περιοχή που πλήττεται από την ανεργία, με δεδομένο το γεγονός ότι κάθε λίγο και λιγάκι κλείνει και μία βιομηχανική μονάδα, το κλείσιμο του εργοστασίου της Tupperware θα εντείνει το πρόβλημα, αφού μια θέση εργασίας στην περιοχή φαντάζει όνειρο απατηλό. Η ΓΣΕΕ βρίσκεται στο πλευρό των εργαζομένων του εργοστασίου της Tupperware, καταλήγει η ανακοίνωση, και καλεί την εταιρεία να πάρει πίσω τη συγκεκριμένη απόφαση. Η Tupperware Plastics Company δημιουργήθηκε το 1938 από τον Ερλ Τάπερ, ενώ το 1946 ο ίδιος παρουσίασε το δημιούργημά του για το οποίο έμεινε στην ιστορία: το αδιάβροχο και αεροστεγές πλαστικό δοχείο φαγητού, που τον έκανε διάσημο και πλούσιο. Σήμερα η αξία της Tupperware ξεπερνά τα 1,1 δισ. δολάρια. Ίσως λίγοι να είναι αυτοί που γνωρίζουν ότι η καθιέρωσή του στη ζωή µας οφειλόταν σε μία διαζευγμένη γυναίκα µε άρρωστο γιο και δυσβάσταχτα χρέη, η οποία επέμενε σε απευθείας πωλήσεις. Το δίκτυο διανομής εξακολουθεί μέχρι σήμερα, να ακολουθεί τη μέθοδο της απευθείας πώλησης, καθιερώνοντάς το ως σήμα κατατεθέν της εταιρείας. Το γνωστό σε όλους τάπερ, έχει κατακτήσει τον κόσμο, χωρίς να εξαιρείται η χώρα μας, όπου σε προηγούμενες δεκαετίες ήταν πολύ δημοφιλές αντικείμενο, με μεγάλο αριθμό συναντήσεων σε σπίτια, για δειγματισμό και πωλήσεις. Ενδεικτικό της επιτυχίας και της διαχρονικότητας των τάπερ είναι ότι κάθε δύο δευτερόλεπτα σε κάποιο μέρος του κόσμου πραγματοποιείται μια κατ’ οίκον επίδειξη.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Jumbo-sta-949-ekat-eyro-oi-poliseis-to-2022-ta-nea-katastimata-kai-oi-fetines-provlepseis-gia-1-dis-eyro/3723381/,Jumbo: Στα 949 εκατ. ευρώ οι πωλήσεις το 2022 – Τα νέα καταστήματα και οι φετινές προβλέψεις για 1 δισ. ευρώ,2023-03-08T13:31:09+02:00,newsit.gr,"NewsIT Μεγαλες Επιχειρησεις Jumbo: Στα 949 εκατ. ευρω οι πωλησεις το 2022 – Τα νεα καταστηματα και οι φετινες προβλεψεις για 1 δισ. ευρω Δυναμικό ξεκίνημα το 2023 για τον όμιλο Jumbo, καθώς το πρώτο δίμηνο, οι πωλήσεις αυξήθηκαν κατά 40% σε σχέση με το περυσινό διάστημα, ενώ μόνο το μήνα Φεβρουάριο σημειώθηκε αύξηση κατά 35%. Αν και η διοίκηση είναι συντηρητική ως προς τις εκτιμήσεις έτους, δεδομένου ότι τα συγκρίσιμα μεγέθη αφορούν την περίοδο Covid-19, ωστόσο υπάρχει αισιοδοξία, με τη διοίκηση του ομίλου να αναμένει αύξηση κατά 15% για το 2023. Το 2022, ήταν επίσης μια καλή χρονιά, καθώς οι συνολικές πωλήσεις αυξήθηκαν κατά 14,12% σε σχέση με το 2021 και ανήλθαν σε 949 εκατ. ευρώ. Από τα κέρδη χρήσης 2022 η διοίκηση θα διανείμει μέρισμα 1,1550 ευρώ ανά μετοχή.  Το άνοιγμα ενός ακόμα υπερ-καταστήματος στη Ρουμανία και ενός υπερ- καταστήματος στην Κύπρο καθώς και η λειτουργία του ηλεκτρονικού καταστήματος στη Ρουμανία αναμένεται να συμβάλλουν στην περαιτέρω βελτίωση των οικονομικών αποτελεσμάτων, αναφέρει από την πλευρά της η εταιρεία. Αναφορικά με τους εξωγενείς παράγοντες επισημαίνει ακόμη, ότι, η μείωση των ναύλων βοηθά στην υπεράσπιση του μικτού περιθωρίου, σε ένα περιβάλλον που υπάρχουν αποπληθωριστικές τάσεις, ενώ η ενίσχυση του δολαρίου έναντι του ευρώ θα έχει αρνητική επίδραση στην προσπάθεια αυτή.  Κατ’ αρχήν εκτίμηση της διοίκησης είναι ότι το μικτό περιθώριο κατά το 2023 θα μπορούσε να διαμορφωθεί στο 54% περίπου. Εάν επιβεβαιωθεί η εκτιμώμενη πρόβλεψη των πωλήσεων, τα κέρδη του ομίλου εκτιμάται ότι θα κυμανθούν μεταξύ 270 εκατ. και 275 εκατ. ευρώ το 2023. Όσον αφορά τα δεδομένα της φετινής χρονιάς, η πορεία των καταστημάτων σε Ελλάδα, Κύπρο, Βουλγαρία και Ρουμανία είχε ως εξής: Στην Ελλάδα: Τον Φεβρουάριο του 2023, οι καθαρές πωλήσεις της μητρικής εταιρείας (χωρίς να υπολογίζονται οι ενδοεταιρικές συναλλαγές), παρουσίασαν αύξηση κατά +36% περίπου. Συνολικά για το πρώτο δίμηνο του έτους 2023, οι καθαρές πωλήσεις της μητρικής εταιρείας -χωρίς τις ενδοεταιρικές συναλλαγές- παρουσίασαν αύξηση κατά +41% περίπου σε σχέση με το 2022. Στην Κύπρο: Οι πωλήσεις των καταστημάτων κατά τον Φεβρουάριο του 2023 αυξήθηκαν κατά +40% περίπου, σε σχέση με τον αντίστοιχο περσινό μήνα. Συνολικά οι πωλήσεις των καταστημάτων στην Κύπρο για τους πρώτους δύο μήνες του 2023 είναι αυξημένες κατά +36% περίπου, σε σχέση με το αντίστοιχο περσινό διάστημα. Στη Βουλγαρία: Οι πωλήσεις του δικτύου κατέγραψαν αύξηση κατά +37% περίπου τον Φεβρουάριο του 2023, σε σχέση με τον αντίστοιχο περσινό μήνα. Συνολικά οι πωλήσεις στη Βουλγαρία για τους πρώτους δύο μήνες του 2023 είναι αυξημένες κατά +45% περίπου, σε σχέση με το αντίστοιχο περσινό διάστημα. Στη Ρουμανία: Οι πωλήσεις του δικτύου σημείωσαν αύξηση της τάξης του +32% περίπου τον Φεβρουάριο του 2023, σε σχέση με τον αντίστοιχο περσινό μήνα. Συνολικά οι πωλήσεις στη Ρουμανία για τους πρώτους δύο μήνες του 2023 είναι αυξημένες κατά +36% περίπου, σε σχέση με το αντίστοιχο περσινό διάστημα.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Landis-Gyr-prosfeygei-sto-ste-gia-tous-eksypnous-metrites-tou-deddie/3723314/,Landis+Gyr: Προσφεύγει στο ΣτΕ για τους έξυπνους μετρητές του ΔΕΔΔΗΕ,2023-03-08T12:57:09+02:00,newsit.gr,"NewsIT Μεγαλες Επιχειρησεις Landis+Gyr: Προσφευγει στο ΣτΕ για τους εξυπνους μετρητες του ΔΕΔΔΗΕ - Οι «μνηστηρες» και το επομενο βημα στο διαγωνισμο Στο Συμβούλιο της Επικρατείας (ΣτΕ) ετοιμάζεται να προσφύγει άμεσα η ελβετική εταιρεία έξυπνων μετρητών ρεύματος Landis+Gyr, μετά από εσωτερικές πληροφορίες ότι αποκλείστηκε στη διαγωνιστική διαδικασία του ΔΕΔΔΗΕ για την προμήθεια έξυπνων μετρητών και λογισμικού ηλεκτρικής ενέργειας, με την αιτιολογία ότι δεν υπέδειξε την Κόρινθο ως εργοστάσιο παραγωγής. Σύμφωνα με την εταιρεία, υπήρξε λανθασμένη εκτίμηση από την Ενιαία Αρχή Δημοσίων Συμβάσεων, σχετικά με το εργοστάσιο που θα αναλάβει την παραγωγή των έξυπνων μετρητών ρεύματος, καθώς θεωρήθηκε ότι η Landis+Gyr δεν συμπλήρωσε το κατάλληλο «κουτάκι» στην αίτηση συμμετοχής στο διαγωνισμό, με το οποίο επιβεβαιώνει ότι η παραγωγή θα γίνει από το εργοστάσιο της Κορίνθου.  Μετά και από την πρόσφατη ξενάγηση εκπροσώπων του Τύπου στο εργοστάσιο που διατηρεί στην Κόρινθο κι απασχολεί 900 άτομα προσωπικό η Landis+Gyr επισημαίνει ότι: «Τα τελευταία χρόνια, συνεχίσαμε να επενδύουμε σε μεγάλο βαθμό στο εργοστάσιό μας που βρίσκεται στην Κόρινθο στην Ελλάδα, σε αναλογία με το γεγονός ότι αυτό το εργοστάσιο αποτελεί σημαντικό κόμβο παραγωγής για την περιοχή της Ευρώπης, Μέσης Ανατολής και Αφρικής (ΕΜΕΑ). Το ίδιο εργοστάσιο παραγωγής θα είναι υπεύθυνο για την κατασκευή των έξυπνων μετρητών και των μονάδων επικοινωνίας για το πρόγραμμα του ΔΕΔΔΗΕ στο πλαίσιο της Πρόσκλησης. Η παραγωγική ικανότητα των ανωτέρω εγκαταστάσεων ξεπερνά τις πέντε εκατομμύρια μονάδες ετησίως». Επιπλέον, με υπεύθυνη δήλωση που υποβάλλει στο ΔΕΔΔΗΕ και υπογράφουν οι κκ. Αριστείδης Παππάς αντιπρόεδρος & διευθύνων σύμβουλος και Πέτρος Λαγκούβαρδος πρόεδρος Δ.Σ., αναφέρουν ότι «Εμείς, η Landis+Gyr Α.Ε., που αποτελούμε κατά 100% θυγατρική εταιρεία της Landis+Gyr AG και έχουμε εργοστάσιο στο 78ο χλμ. της Εθνικής Οδού Κορίνθου-Αθηνών, 20132, στην Ελλάδα, δηλώνουμε ότι οι μετρητές που θα παραδοθούν για να ικανοποιήσουν τις απαιτήσεις του ΔΕΔΔΗΕ RFQ 519102 θα κατασκευαστούν στις ανωτέρω εγκαταστάσεις. Η παραγωγική μας δυναμικότητα στο ανωτέρω εργοστάσιο ξεπερνά τα πέντε εκατομμύρια μετρητές ετησίως».  Εφόσον τελικά η Landis+Gyr υλοποιήσει την απόφασή της να προσφύγει στο ΣτΕ, τότε εύλογα θα σημειωθούν καθυστερήσεις και στο διαγωνισμό του ΔΕΔΔΗΕ. Υπενθυμίζεται, ότι αρχικά στο διαγωνισμό 7 εταιρείες είχαν εκδηλώσει ενδιαφέρον, από τις οποίες προκρίθηκαν τελικά τέσσερα επενδυτικά σχήματα. Σύμφωνα με πληροφορίες, πρόκειται για την ισπανική θυγατρική της κορυφαίας αμερικανικής εταιρείας κατασκευής μετρητών, Itron Spain SLU, από κοινού με την επίσης ισπανική ZIV Aplicaciones y Tecnologia SL, τη ρουμανική θυγατρική της αμερικανικής εταιρείας παραγωγής μετρητών Elster Rometrics SRL (μέλος του διεθνούς ομίλου Honeywell), μαζί με τις Intracom SA Telecom Solutions και Elster Gmbh, τη σλοβενική εταιρεία κατασκευής μετρητών Iskraemeco d.d., από κοινού με τη γαλλική Oracle France SAS και την ελληνική Protasis A.E., κοινοπραξία από κοινού με τη γαλλική Sagemcom Energy & Telecom SAS, στην οποία από ελληνικής πλευράς συμμετέχει ο όμιλος Κοπελούζου.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Frigoglass-stis-28-martiou-krinetai-to-mellon-tis-etaireias/3723216/,Frigoglass: Στις 28 Μαρτίου κρίνεται το μέλλον της εταιρείας,2023-03-08T11:31:12+02:00,newsit.gr,"NewsIT Μεγαλες Επιχειρησεις Frigoglass: Στις 28 Μαρτιου κρινεται το μελλον της εταιρειας - Tο ομολογο, τα περιουσιακα στοιχεια και η περιορισμενη χρεωκοπια Σε δεινή θέση για την επόμενη ημέρα βρίσκεται η Frigoglass, μετά την απώλεια των προθεσμιών για αποπληρωμή ομολόγου ύψους 55 εκατ. ευρώ, η οποία είχε ως αποτέλεσμα την απώλεια των περιουσιακών στοιχείων και την αξιολόγηση από τον Οίκο Moody’s να τεθεί η εταιρεία σε καθεστώς περιορισμένης χρεωκοπίας. Η εταιρεία Frigoglass, που δραστηριοποιείται από το 1996 στην παραγωγή ψυγείων και η μετοχή της διαπραγματεύεται στο Χρηματιστήριο από το 1996, αλλάζει μετοχική σύνθεση, καθώς οι ομολογιούχοι αποκτούν το 85% και το ποσοστό της οικογένειας Δαυίδ-Λεβέντη (Truad) κατέρχεται στο 15%.  Για την έγκριση διάθεσης των περιουσιακών στοιχείων της εταιρείας προς τους ομολογιούχους, η Frigoglass Βιομηχανία Ψυκτικών Θαλάμων Ανώνυμος Βιομηχανική και Εμπορική Εταιρεία καλεί σε έκτακτη γενική συνέλευση τους μετόχους την 28η Μαρτίου και σε περίπτωση μη απαρτίας θα γίνει επαναληπτική γενική συνέλευση στις 3 Απριλίου. Σύμφωνα με πληροφορίες, μεταξύ άλλων, η συμφωνία προβλέπει την πώληση ακινήτου στην Κάτω Αχαϊα, όπου λειτουργούσε ένα από τα εργοστάσια της εταιρείας. Οι λόγοι που οδήγησαν τη Frigoglass σε απώλεια του ενεργητικού της και των περιουσιακών της στοιχείων, χωρίς επιλογή, οφείλεται στο γεγονός ότι έληξε η προθεσμία αποπληρωμής ομολογιακού δανείου στις 28 Φεβρουαρίου. Τον προηγούμενο μήνα, η Frigoglass ανακοίνωσε ότι η Frigoglass Finance B.V. δεν είχε πληρώσει το κουπόνι που έληγε την 1η Φεβρουαρίου 2023, σε σχέση με τα ομόλογα του 2025. Καθώς δεν υπήρξε συμφωνία για έξτρα χρηματοδότηση από το ήδη υπάρχον ομολογιακό δάνειο λήξεως 2025, ύψους 260 εκατ. ευρώ, ακολούθησε η νομική οδός, που προβλέπει, ότι το σύνολο ενεργητικού και των υποχρεώσεων της Frigoglass περνούν στους ομολογιούχους σε νέα εταιρεία που πρόκειται να συσταθεί, όπου πλέον οι παλαιοί μέτοχοι θα έχουν μειοψηφικό πακέτο μετοχών. Υπενθυμίζεται, ότι στο πρόσφατο παρελθόν η εταιρεία από επιχειρηματικής πλευράς είχε βρεθεί σε δεινή θέση, τόσο στην περίοδο της κρίσης, αλλά και όταν ξέσπασε καταστροφική φωτιά στο εργοστάσιο της Ρουμανίας και ακολούθως λόγω του πολέμου στην Ουκρανία.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Epsilon-Net-ayksisi-tzirou-sta-75-ekat-eyro-neo-anaptyksiako-plano-kai-i-epomeni-meta-to-deal-me-tin-ethniki-trapeza/3722564/,"Epsilon Net: Αύξηση τζίρου στα 75 εκατ. ευρώ, νέο αναπτυξιακό πλάνο και η επομένη μετά το deal με την Εθνική Τράπεζα",2023-03-07T15:01:01+02:00,newsit.gr,"NewsIT Μεγαλες Επιχειρησεις Epsilon Net: Αυξηση τζιρου στα 75 εκατ. ευρω, νεο αναπτυξιακο πλανο και η επομενη μετα το deal με την Εθνικη Τραπεζα «Το 2022 αποτέλεσε για τον όμιλο της Epsilon net, χρονιά επιβεβαίωσης της ηγετικής θέσης στον τομέα του Business Software στην Ελλάδα, ενώ η επίτευξη της στρατηγικής μας συνεργασίας με τον όμιλο της Εθνικής Τράπεζας έθεσε βάσεις για την μετεξέλιξη του ομίλου και την ολοκληρωμένη επέκτασή στον τομέα του FinTech». Τα παραπάνω δήλωσε ο πρόεδρος και διευθύνων σύμβουλος της Epsilon Net κ. Ιωάννης Μίχος, με αφορμή τη ανακοίνωση των οικονομικών αποτελεσμάτων 2022, έτος κατά το οποίο πέτυχε κύκλο εργασιών 75,11 εκατ. ευρώ και κέρδη προ φόρων, τόκων κι αποσβέσεων 25,05 εκατ. ευρώ.  Ειδικότερα, ο κύκλος εργασιών του ομίλου αυξήθηκε το 2022 κατά 49% και τα κέρδη προ φόρων, τόκων και αποσβέσεων (EBITDA) σημείωσαν αύξηση κατά 66%. Αξιοσημείωτο είναι ότι, επιτεύχθηκε σημαντική βελτίωση του περιθωρίου (margin), EBITDA το οποίο διαμορφώθηκε στο 33,36% επί του κύκλου εργασιών έναντι του 29,88% το 2021. Η διοίκηση αποδίδει, το εντυπωσιακό ποσοστό αύξησης στα οικονομικά μεγέθη του ομίλου, στο σημαντικό ρυθμό οργανικής ανάπτυξης (άνω του 60%), όσο και στη συμβολή στοχευμένων εξαγορών που επιτάχυναν τον στρατηγικό στόχο για προϊόντα και υπηρεσίες all in one solution, συνεχή διεύρυνση μεριδίου αγοράς και επίτευξη υψηλών επιδόσεων τελικής κερδοφορίας. Όσον αφορά τη μητρική εταιρία, για το 2022 ο κύκλος εργασιών ανήλθε σε 28,70 εκ. ευρώ έναντι 18,95 εκ. ευρώ το 2021, σημειώνοντας αύξηση 51%, τα κέρδη προ φόρων, τόκων και αποσβέσεων (EBITDA) διαμορφώθηκαν σε 14,62 εκ. ευρώ έναντι 8,10 εκ. ευρώ το 2021, βελτιωμένα κατά 81%, ενώ τα κέρδη μετά από φόρους αυξήθηκαν κατά 107% ανερχόμενα σε 11,67 εκ. ευρώ έναντι 5,64 εκ. ευρώ το 2021. Σχολιάζοντας τα αποτελέσματα ο κ. Μίχος ανέφερε: «Όπως έχω δηλώσει, το 2022 αποτέλεσε για τον όμιλο της Epsilon Net, χρονιά επιβεβαίωσης της ηγετικής μας θέσης στον τομέα του Business Software στην Ελλάδα, ενώ περαιτέρω η επίτευξη της στρατηγικής μας συνεργασίας με τον όμιλο της Εθνικής Τράπεζας αποτελεί πλέον τη βάση για την μετεξέλιξη του ομίλου μας και την ολοκληρωμένη επέκτασή μας στον τομέα του FinTech. Η διοίκηση του ομίλου, οι μηχανικοί πληροφορικής και όλα τα στελέχη μας, σχεδιάζουμε ήδη την επόμενη ημέρα. Με πάθος και όραμα συνεχίζουμε τη νέα αναπτυξιακή πορεία μας ως ο μεγαλύτερος όμιλος λογισμικού για επιχειρήσεις στην Ελλάδα».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Hellenic-Cables-nea-symvasi-ton-ilektrikon-diasyndeseon-layrio-serifos-kai-serifos-milos-ta-ofeli-stis-kyklades/3722395/,Hellenic Cables: Νέα σύμβαση των ηλεκτρικών διασυνδέσεων Λαύριο-Σέριφος και Σέριφος-Μήλος – Τα οφέλη στις Κυκλάδες,2023-03-07T11:18:50+02:00,newsit.gr,"NewsIT Μεγαλες Επιχειρησεις Hellenic Cables: Νεα συμβαση των ηλεκτρικων διασυνδεσεων Λαυριο-Σεριφος και Σεριφος-Μηλος – Τα οφελη στις Κυκλαδες Σε υπογραφή σύμβασης με τον ΑΔΜΗΕ στο πλαίσιο της Δ΄ φάσης διασύνδεσης των Κυκλάδων με το ηπειρωτικό Σύστημα Μεταφοράς Ηλεκτρικής Ενέργειας, και συγκεκριμένα για τις ηλεκτρικές διασυνδέσεις Λαύριο-Σέριφος και Σέριφος-Μήλος, συνολικού μήκους 170 χλμ. προχώρησε η Hellenic Cables, ο κλάδος καλωδίων της Cenergy Holdings, Το έργο «με το κλειδί στο χέρι» (“turnkey”) περιλαμβάνει τη μελέτη, παραγωγή και προμήθεια των χερσαίων και υποβρυχίων καλωδίων υψηλής τάσης 150 kV, καθώς και των παρελκόμενων εξαρτημάτων, την εγκατάσταση, πόντιση και προστασία των χερσαίων και υποβρυχίων καλωδίων, την πραγματοποίηση των αναγκαίων συνδέσεων και τερματισμών, καθώς και των τελικών δοκιμών μετά την εγκατάσταση.  Το έργο, που θα διασυνδέσει τη Μήλο και τη Σέριφο στο ηπειρωτικό Σύστημα Μεταφοράς Ηλεκτρικής Ενέργειας, εντάσσεται στην τέταρτη και τελευταία φάση της διασύνδεσης των Κυκλάδων. Με τη λειτουργία της, η νέα διασύνδεση θα αναβαθμίσει σημαντικά την ποιότητα ηλεκτροδότησης σε ακόμη επτά άμεσα και έμμεσα διασυνδεόμενα νησιά των Κυκλάδων (Φολέγανδρος, Μήλος, Σέριφος, Ίος, Κίμωλος, Σίφνος και Κύθνος) καθ’ όλη τη διάρκεια του χρόνου, ενώ θα επιτρέψει τη σταδιακή απόσυρση των ρυπογόνων και παλαιάς τεχνολογίας σταθμών ηλεκτροπαραγωγής που λειτουργούν μέχρι σήμερα στη Μήλο και στη Σέριφο. Η υλοποίηση του έργου, συμπεριλαμβανομένης της εγκατάστασης των καλωδίων, αναμένεται να ολοκληρωθεί εντός 28 μηνών. Τα υποβρύχια καλώδια θα κατασκευαστούν στο υπερσύγχρονο εργοστάσιο της Hellenic Cables στην Κόρινθο. Ο κ. Αλέξης Αλεξίου, CEO της Cenergy Holdings και της Hellenic Cables δήλωσε: «Η ηλεκτρική διασύνδεση της Μήλου και της Σερίφου με το ηπειρωτικό Σύστημα Μεταφοράς Ηλεκτρικής Ενέργειας στηρίζει τη νησιωτική οικονομία, την ενεργειακή ασφάλεια και τη μείωση των εκπομπών διοξειδίου του άνθρακα της χώρας. Η Hellenic Cables, μέσω των καλωδίων και των υπηρεσιών που προσφέρει, συμβάλλει καθοριστικά στην ενεργειακή μετάβαση της Ελλάδας».  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/iraklis-tsimenta-eksagorase-ti-larsinos-i-simasia-tis-ependysis-ti-dilonei-o-CEO-d-xanis/3721783/,"Ηρακλής Τσιμέντα: Εξαγόρασε τη Λαρσινός – Η σημασία της επένδυσης, τι δηλώνει ο CEO Δ. Χανής",2023-03-06T13:00:59+02:00,newsit.gr,"NewsIT Μεγαλες Επιχειρησεις Ηρακλης Τσιμεντα: Εξαγορασε τη Λαρσινος – Η σημασια της επενδυσης, τι δηλωνει ο CEO Δ. Χανης Σε μία νέα στρατηγικής σημασίας επένδυση προχώρησε ο όμιλος Ηρακλής, μέλος Holcim, που αφορά την εξαγορά της Λαρσινός ΑΕ, μία από τις πιο δυναμικές και ταχύρρυθμα αναπτυσσόμενες εταιρείες στους τομείς παραγωγής έτοιμου σκυροδέματος (τσιμέντο) από σταθερές (εμπορικές) μονάδες, παραγωγής έτοιμου σκυροδέματος από κινητές (εργοταξιακές) μονάδες, παραγωγής αδρανών υλικών και εκμετάλλευσης λατομείων. Η επιχειρηματική αυτή κίνηση είναι πλήρως ευθυγραμμισμένη με την στρατηγική ανάπτυξης του ομίλου και στοχεύει τόσο στην περαιτέρω ενίσχυση της ηγετικής του θέσης στον κλάδο των δομικών υλικών (και των τσιμέντων) όσο και στη διεύρυνση του γεωγραφικού του αποτυπώματος.  Με αυτήν την εξαγορά, ο όμιλος Ηρακλής, στον τομέα του έτοιμου σκυροδέματος, αφενός επεκτείνει το εμπορικό του δίκτυο κυρίως στην Πελοπόννησο, αφετέρου ενισχύει τις υπηρεσίες εξυπηρέτησης εκτέλεσης τεχνικών έργων μέσω των εργοταξιακών μονάδων σε όλη τη χώρα. Στον τομέα των αδρανών υλικών, η συμφωνία διευρύνει το γεωγραφικό αποτύπωμα της εταιρείας στην Κορινθία, τη Μεσσηνία και τη Φθιώτιδα. Η συμφωνία τελεί υπό την αίρεση έγκρισης της Επιτροπής Ανταγωνισμού.  Ο κ. Δημήτρης Χανής, διευθύνων σύμβουλος του ομίλου Ηρακλής, ανέφερε σχετικά «Προχωρούμε σε μια ακόμη πολύ σημαντική επένδυση για τον όμιλο Ηρακλής, η οποία συνάδει με τη στρατηγική μας για πολύπλευρη ανάπτυξη, τόσο οργανική όσο και μέσω συνεργασιών και εξαγορών. Παράλληλα, επιβεβαιώνει τη μακροπρόθεσμη δέσμευση της Holcim στην ελληνική αγορά και την εμπιστοσύνη στις αναπτυξιακές προοπτικές της. Η σημαντική αυτή εξαγορά σε συνδυασμό με τις επενδύσεις που πραγματοποιήσαμε το προηγούμενο διάστημα δίνει νέα δυναμική στον όμιλο και μας επιτρέπει να πορευτούμε με ακόμη μεγαλύτερη αυτοπεποίθηση σε ένα μεταβαλλόμενο περιβάλλον, το οποίο παρουσιάζει σημαντικές επιχειρηματικές προκλήσεις αλλά και ευκαιρίες».    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Eurobank-proxora-stin-polisi-tis-thygatrikis-tis-sti-servia-sta-280-ekat-eyro-to-timima/3719799/,Eurobank: Προχωρά στην πώληση της θυγατρικής της στη Σερβία – Στα 280 εκατ. ευρώ το τίμημα,2023-03-03T15:03:16+02:00,newsit.gr,"NewsIT Μεγαλες Επιχειρησεις Eurobank: Προχωρα στην πωληση της θυγατρικης της στη Σερβια – Στα 280 εκατ. ευρω το τιμημα Σε δεσμευτική συμφωνία για την πώληση της θυγατρικής της στην Σερβία, Eurobank Direktna, στην AIK Banka Beograd προχώρησε η Τράπεζα Eurobank Ανώνυμη Εταιρεία («Eurobank»), θυγατρική της Eurobank Ergasias Υπηρεσιών και Συμμετοχών Ανώνυμη Εταιρεία («Eurobank Holdings»). Η Συναλλαγή αποτιμά το 100% του μετοχικού κεφαλαίου της Eurobank Direktna στα 280 εκατ. ευρώ και είναι ευθυγραμμισμένη με την στρατηγική της Eurobank να κατευθύνει κεφάλαια σε επενδύσεις με προοπτικές υψηλότερων αποδόσεων (RoTBV) και να ενισχύσει περαιτέρω την παρουσία της στις κύριες αγορές που δραστηριοποιείται, συγκεκριμένα στην Ελλάδα, στην Βουλγαρία και στην Κύπρο.  Η Συναλλαγή αναμένεται να ολοκληρωθεί εντός του έτους 2023 και τελεί υπό την αίρεση των απαιτούμενων κανονιστικών εγκρίσεων. Η Eurobank Direktna έχει έδρα στο Βελιγράδι και δραστηριοποιείται σε 4 βασικούς τομείς: τη λιανική τραπεζική, τη τραπεζική μεγάλων και μεσαίων επιχειρήσεων, τη τραπεζική μικρών επιχειρήσεών και ψηφιακή τραπεζική ενώ διατηρεί ένα μερίδιο αγοράς με βάση το σύνολο του ενεργητικού της τάξης του 6%.  Διαθέτει 1.600 υπαλλήλους, ένα δίκτυο 98 καταστημάτων και το μέγεθος του ισολογισμού της ανέρχεται σε 2,4 δισ. ευρώ. Η Eurobank Direktna ανήκει κατά 70% στην Eurobank Holdings και κατά 30% στους παλαιούς μετόχους της Direktna Banka.» Η AIK Banka είναι ένα από τα πλέον διακεκριμένα τραπεζικά ιδρύματα στην Σερβική αγορά με παράδοση άνω των 40 ετών και με 8.2% μερίδιο αγοράς με βάση το ενεργητικό. Παρέχει υψηλής ποιότητας τραπεζικές υπηρεσίες σε πάνω από 740.000 πελάτες λιανικής τραπεζικής και επιχειρήσεων και διαθέτει ισχυρή ψηφιακή παρουσία. Ακολουθώντας τις διεθνείς τραπεζικές τάσεις, η ΑΙΚ Banka επιτυγχάνει διατηρήσιμη ανάπτυξη με ισχυρή κεφαλαιακή βάση επενδύοντας συνεχώς σε καινοτόμες λύσεις προσαρμοσμένες στις ανάγκες των πελατών. Η UBS ενεργεί ως αποκλειστικός οικονομικός σύμβουλος της Eurobank για την Συναλλαγή ενώ η BNP Paribas παρέχει την έκθεση για το εύλογο και το δίκαιο της αποτίμησης. Οι Milbank LLP και Živković Samardžić Law Office ενεργούν ως διεθνής και τοπικός νομικός σύμβουλος του πωλητή αντίστοιχα. Σε σχετική ανακοίνωση η Eurobank αναφέρει ότι συμμετέχει στο εθνικό πένθος και εκφράζει τη βαθιά οδύνη και τα συλλυπητήριά της στις οικογένειες των θυμάτων. Η δημοσιοποίηση της συναλλαγής και η έκδοση της παρούσας ανακοίνωσης τη συγκεκριμένη χρονική στιγμή αποτελούν ρυθμιστική υποχρέωση καταλήγει η ανακοίνωση.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Celestyal-apektise-neo-krouazieroploio-sta-20-ekat-eyro-oi-ergasies-anakainisis/3718958/,Celestyal: Απέκτησε νέο κρουαζιερόπλοιο – Στα 20 εκατ. ευρώ οι εργασίες ανακαίνισης,2023-03-02T14:09:00+02:00,newsit.gr,"NewsIT Μεγαλες Επιχειρησεις Celestyal: Απεκτησε νεο κρουαζιεροπλοιο – Στα 20 εκατ. ευρω οι εργασιες ανακαινισης Ένα νέο κρουαζιερόπλοιο πρόσθεσε στο στόλο της η Celestyal, ενισχύοντας τη θέση της στην αγορά της κρουαζιέρας. Το νέο απόκτημα με χωρητικότητα 1.260 επιβατών θα φέρει το όνομα Celestyal Journey. Αρχικά το κρουαζιερόπλοιο ναυπηγήθηκε για την Holland America Line, υπό το όνομα Ryndam ενώ πιο πρόσφατα εκτελούσε κρουαζιέρες για την P&O Αυστραλίας.   Το κρουαζιερόπλοιο θα ακολουθήσει εκτεταμένο πρόγραμμα ανακαίνισης και τεχνικής συντήρησης, με προϋπολογισμό ύψους 20 εκατομμυρίων ευρώ, πριν ξεκινήσει κανονικά το πρόγραμμά του. «Παρόλο που οι παγκόσμιες εξελίξεις των τελευταίων ετών είχαν οδηγήσει σε παύση τον αναπτυξιακό μας σχεδιασμό, οι θετικές προοπτικές του κλάδου και ο υψηλός ρυθμός κρατήσεων για την επόμενη σεζόν, έδωσαν την ευκαιρία στη Celestyal να επαναφέρει τη διαδικασία ανανέωσης του στόλου της με την προσθήκη νέων κρουαζιερόπλοιων,» δήλωσε ο Διευθύνων Σύμβουλος της εταιρείας, κος Κρις Θεοφιλίδης. «Εκτός από τα ευρύχωρα καταστρώματα, πολλές και ξεχωριστές επιλογές σε μπαρ, εστιατόρια και κοινόχρηστους χώρους, τις άνετες καμπίνες, το Celestyal Journey θα προσφέρει στους επιβάτες σημαντική αναβάθμιση διαμονής με τη διάθεση περισσότερων και υψηλότερης κατηγορίας καμπίνων καθώς και μπαλκόνια, για τα οποία παρατηρείται συνεχώς αυξανόμενη ζήτηση σε όλες μας τις κρουαζιέρες. Ανυπομονούμε να το καλωσορίσουμε στον στόλο μας!»  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/omilos-Goody-s-Everest-apo-lemeso-kai-roumania-mexri-katar-kai-saoudiki-aravia-oi-neoi-stoxoi/3718938/,Όμιλος Goody’s – Everest: Από Λεμεσό και Ρουμανία μέχρι Κατάρ και Σαουδική Αραβία – Οι νέοι στόχοι,2023-03-02T14:01:16+02:00,newsit.gr,"NewsIT Μεγαλες Επιχειρησεις Ομιλος Goody’s – Everest: Απο Λεμεσο και Ρουμανια μεχρι Καταρ και Σαουδικη Αραβια – Οι νεοι στοχοι Πολιτική εξωστρέφειας με στόχο να ενισχύσει περαιτέρω την παρουσία του στο εξωτερικό αναπτύσσει ο όμιλος εστίασης Goody’s – Everest, που αναπτύσσει τα σήματα Goody’s Burger House, Flocafe Espresso Room & Everest. Μεταξύ άλλων θα ανοίξει νέα Goody’s Burger House στη Σαουδική Αραβία Για τον όμιλο Goody’s – Everest, το 2022 σηματοδότησε την επανεκκίνηση της επέκτασης στο εξωτερικό μετά την πανδημία, με τα 3 σημαντικότερα σήματά του να υλοποιούν μια σειρά στοχευμένων κινήσεων για την ανάπτυξη των δικτύων τους.  Στο Ριάντ της Σαουδικής Αραβίας τα Goody’s Burger House εγκαινίασαν  το πρώτο τους κατάστημα τον περασμένο Δεκέμβριο. Το κατάστημα βρίσκεται σε κεντρικό σημείο της πόλης και λειτουργεί προσφέροντας όλες τις διαθέσιμες υπηρεσίες – όπως dine in, take away, pick up, delivery, αλλά και drive thru. Έχει συνολικό εμβαδό περίπου 500m2, το οποίο αναπτύσσεται σε δύο ορόφους, ενώ διαθέτει εξωτερικό καθιστικό και ανοιχτό parking. Στα επίσημα εγκαίνια που πραγματοποιήθηκαν πρόσφατα παρουσία του Πρέσβη της Ελλάδας στη Σαουδική Αραβία, παρευρέθηκε πλήθος κόσμου, καθώς και πολλοί Έλληνες που ζουν στη χώρα. Το φιλόδοξο πλάνο ανάπτυξης περιλαμβάνει 2 ακόμα καταστήματα μέσα στο έτος στην πόλη του Ριάντ, αλλά και την επέκταση σε άλλες πόλεις. Λίγους μήνες πριν, τα Goody’s Burger House άνοιξαν ένα νέο κατάστημα στην πόλη Suceava της Ρουμανίας, με στόχο τη σταδιακή επέκταση στις μεγαλύτερες πόλεις της χώρας. Aντίστοιχο είναι και το πλάνο επέκτασης της αλυσίδας στην Κύπρο, όπου η πολυαναμενόμενη επιστροφή του σήματος ξεκίνησε από στις αρχές Σεπτεμβρίου 2022. Το πρώτο κατάστημα άνοιξε στη Λεμεσό – τη δεύτερη μεγαλύτερη πόλη της Κύπρου και δημοφιλή τουριστικό προορισμό – με εκατοντάδες κόσμου να συρρέουν από την πρώτη κιόλας μέρα της λειτουργίας του, ενώ ο σχεδιασμός περιλαμβάνει ταχεία ανάπτυξη σε όλη τη χώρα.  Παράλληλα, συνεχίζεται η ανάπτυξη του δικτύου των Flocafe Espresso Room, με το άνοιγμα του πρώτου καταστήματος στο Διεθνές Αεροδρόμιο της Ντόχα του Κατάρ – ένα από τα πλέον πολυτελή αεροδρόμια στον κόσμο- ενώ ένα δεύτερο κατάστημα ετοιμάζεται να λειτουργήσει μέσα στις επόμενες ημέρες στην περιοχή Msheireb της Ντόχα.  Τέλος, το 2022 ξεκίνησαν τη διεθνή τους ανάπτυξη τα everest, με το πρώτο κατάστημα στη Β. Μακεδονία, και πιο συγκεκριμένα στο εμπορικό κέντρο Vero Center στα Σκόπια. Η κ. Κατερίνα Παπαγεωργίου, Chief Operating Officer του Ομίλου Goody’s-Everest, δήλωσε σχετικά: «Η στοχευμένη ανάπτυξη των αλυσίδων μας στο εξωτερικό είναι σημαντική προτεραιότητα για εμάς. Αποτελεί δε, την έμπρακτη επιβεβαίωση της μεγάλης αξίας που έχουν τα σήματά μας, η οποία ξεπερνά τα στενά όρια της χώρας μας. Είμαστε ευγνώμονες για την εμπιστοσύνη που δείχνουν στον Όμιλό μας οι επενδυτές που αναλαμβάνουν την επέκταση των σημάτων μας στο εξωτερικό. Δεσμευόμαστε ότι θα συνεχίσουμε να υποστηρίζουμε την ισχυρή μας παρουσία και εκτός Ελλάδας, αξιοποιώντας επενδυτικές ευκαιρίες για την επέκτασή μας σε μεγάλες πόλεις και δίκτυα ταξιδιωτικών υπηρεσιών». Υπενθυμίζεται ότι τα σήματα του Ομίλου Goody’s-Everest βρίσκονται συνολικά σε 12 χώρες: Ελλάδα, Ηνωμένο Βασίλειο, Κύπρος, Ουγγαρία, Αλβανία, Βουλγαρία, Ρουμανία, Β. Μακεδονία, Αίγυπτο, Κατάρ, Σαουδική Αραβία και Κουβέιτ, ενώ αναμένεται περαιτέρω ανάπτυξη και σε άλλες χώρες.    ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/McDonald-s-i-nea-ependysi-1-ekat-eyro-sto-istoriko-kentro-tis-athinas-kai-o-stoxos-tis-Premier-Capital-gia-50-katastimata/3718851/,McDonald’s: Η νέα επένδυση 1 εκατ. ευρώ στο ιστορικό κέντρο της Αθήνας και ο στόχος της Premier Capital για 50 καταστήματα,2023-03-02T12:09:10+02:00,newsit.gr,"NewsIT Μεγαλες Επιχειρησεις McDonald’s: Η νεα επενδυση 1 εκατ. ευρω στο ιστορικο κεντρο της Αθηνας και ο στοχος της Premier Capital για 50 καταστηματα Επεκτατικό πρόγραμμα στην ελληνική αγορά χαράσσει η Premier Capital Ελλάς διαχειρίστρια των εστιατορίων McDonald’s στην Ελλάδα, όπως ανακοίνωσε η διοίκηση της εταιρείας, με αφορμή τα εγκαίνια του 29ου εστιατορίου στην οδό Διονυσίου Αεροπαγίτου, μια επένδυση που ξεπέρασε το 1 εκατ. ευρώ, δημιουργώντας 60 νέες θέσεις εργασίας. Μιλώντας σε εκπροσώπους του Τύπου ο Melo Hili, Chairman και Developmental Licencee της Premier Capital plc και η Simona Mancinelli, Managing Director της Premier Capital Ελλάς αναφέρθηκαν στο σχεδιασμό της εταιρείας για τα McDonald’s στην Ελλάδα.   Όπως τόνισαν, μέχρι το τέλος του έτους αναμένεται να προστεθούν τρία νέα εστιατόρια στο δίκτυο McDonald’s, ενώ στην ερχόμενη πενταετία σχεδιάζεται η προσθήκη 22 ακόμη εστιατορίων, έτσι ώστε ο συνολικός αριθμός να φθάσει τα 50 σημεία πώλησης.   Μέσα σε 12 χρόνια, που δραστηριοποιείται στη χώρα μας, η Premier Capital έχει επενδύσει ποσό που ξεπερνά τα 35 εκατ. ευρώ. Με την ανάπτυξη του δικτύου McDonald’s θα δημιουργηθούν νέες θέσεις εργασίας, οι οποίες σήμερα ανέρχονται στις 1.500. Εκτός από περιοχές της Αττικής όπου επιδιώκει να ενισχύσει την παρουσία της, μεγάλο στοίχημα για την ανάπτυξη του δικτύου θα αποτελέσουν περιοχές τουριστικού ενδιαφέροντος. Την προηγούμενη χρονιά, η Premier Capital Ελλάς πραγματοποίησε πωλήσεις που ξεπέρασαν τα 80 εκατ. ευρώ, ενώ μεγάλο μέρος του τζίρου προήλθε από παραγγελίες drive thru. Η Premier Capital Ελλάς είναι μέλος της Premier Capital plc με έδρα τη Μάλτα, που είναι ο Developmental Licencee της McDonald’s σε Ελλάδα, Εσθονία, Λετονία, Λιθουανία, Μάλτα και Ρουμανία. Η Premier Capital λειτουργεί 175 εστιατόρια McDonald’s στις έξι χώρες και απασχολεί περισσότερους από 9.000 εργαζόμενους. Η Premier Capital plc είναι θυγατρική της Hili Ventures, ενός ομίλου με δραστηριότητες στους τομείς των τροφίμων και λιανικής, διαχείρισης ακινήτων και ξενοδοχειακών, ναυτιλιακών, μηχανικής (engineering) και τεχνολογίας σε 11 χώρες στην Ευρώπη και Βόρεια Αφρική, με 11.000 εργαζόμενους.  Σχετικά με το νέο εστιατόριο McDonald’s στη Διονυσίου Αρεοπαγίτου, εφαρμόζει πολλές καινοτομίες, καθώς εκτός του ότι αποτελεί το πρώτο εστιατόριο στην Ελλάδα που εφάρμοσε το decor «Ray», επιπλέον εφαρμόζει την νέα υπηρεσία παραγγελίας και πληρωμής από το κινητό (Mobile Order & Pay), καθώς και πολιτικές ανακύκλωσης και κομποστοποίησης, μέσω του προγράμματος Just Go Zero σε συνεργασία με την Polygreen.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Hellenic-Train-ayti-einai-i-etaireia-pou-exei-ta-trena-stin-ellada-poies-einai-oi-armodiotites-tou-ose/3718145/,Hellenic Train: Αυτή είναι η εταιρεία που έχει τα τρένα στην Ελλάδα – Ποιες είναι οι αρμοδιότητες του ΟΣΕ,2023-03-01T12:20:37+02:00,newsit.gr,"NewsIT Μεγαλες Επιχειρησεις Hellenic Train: Αυτη ειναι η εταιρεια που εχει τα τρενα στην Ελλαδα – Ποιες ειναι οι αρμοδιοτητες του ΟΣΕ Χρονιά ορόσημο για την ιστορία του σιδηροδρομικού δικτύου στην Ελλάδα αποτέλεσε το 2017, όταν, σε μια δύσκολη οικονομική περίοδο για τη χώρα, υπεγράφη συμφωνία για την ιδιωτικοποίηση της ΤΡΑΙΝΟΣΕ, θυγατρικής του Οργανισμού Σιδηροδρόμων Ελλάδος (ΟΣΕ), με τον ιταλικό όμιλο Ferrovie dello Stato Italiane Group (FSG). Μετά την απόκτηση της, η ΤΡΑΙΝΟΣΕ μετονομάστηκε σε Hellenic Train. Η συμφωνία για την εξαγορά του 100% των μετοχών της ΤΡΑΙΝΟΣΕ (η οποία μετατράπηκε σε Hellenic Train) υπεγράφη στην Κέρκυρα, ανάμεσα στο ΤΑΙΠΕΔ και τον FS Group, έναντι 45 εκατ. ευρώ, τίμημα, το οποίο η αγορά είχε χαρακτηρίσει εξαιρετικά χαμηλό ακόμα και για τα δεδομένα εκείνης της περιόδου, όπου η Ελλάδα βρισκόταν υπό την επίβλεψη του Ευρωπαϊκού Νομισματικού Ταμείου. Παλαιότερη προσπάθεια που είχε γίνει για ιδιωτικοποίηση της ΤΡΑΙΝΟΣΕ, αξίωνε τουλάχιστον πενταπλάσιο τίμημα, παρ’ όλα αυτά δεν ολοκληρώθηκε, λόγω πολλαπλών αντιδράσεων που χαρακτήριζαν χαμηλό το τίμημα.  Η έλευση του Ferrovie dello Stato Italiane Group (FS Group) το 2016 δημιούργησε νέες προοπτικές για τους ελληνικούς σιδηροδρόμους, καθώς, αποτελούσε τον τρίτο μεγαλύτερο σιδηροδρομικό όμιλο στην Ευρώπη, μετά τους γερμανικούς (Deutsche Bahn) και τους γαλλικούς σιδηροδρόμους (SCNF), καταγράφοντας έσοδα 8,9 δισ. ευρώ και καθαρά κέρδη 770 εκατ. ευρώ. Αμέσως μετά την ιδιωτικοποίηση, ο ιταλικός όμιλος ανακοίνωσε ότι η στρατηγική για την αναβάθμιση και ανάπτυξη της ΤΡΑΙΝΟΣΕ, θα αποτελέσει μέρος ενός ευρύτερου επιθετικού σχεδίου επέκτασης της FS Goup στις διεθνείς αγορές, που μεταξύ άλλων προέβλεπε εξαγορές και επενδύσεις αξίας 94 δισ. ευρώ για τη δεκαετία 2017 μέχρι το 2026, που σημαίνει ότι το επενδυτικό σχέδιο βρίσκεται ακόμα σε εξέλιξη. Το δεκαετές επενδυτικό πρόγραμμα, είχαν ανακοινώσει, ότι στοχεύει στον τετραπλασιασμό των εσόδων από τις διεθνείς αγορές, έτσι ώστε να ανέλθουν στα 4 δισ. ευρώ. Με την έλευσή της στην Ελλάδα η εταιρεία έφερε νέα τρένα και βαγόνια, αξίας 455 εκατ. ευρώ. Σχετικά με τις δραστηριότητες της Hellenic Train, η συμφωνία προβλέπει ότι ο ιταλικός όμιλος έχει την εμπορική εκμετάλλευση των τρένων, τόσο των επιβατικών όσο και των εμπορευματικών μεταφορών. Ως εκ τούτου και οι εργαζόμενοι μέσα στα τρένα αποτελούν επιλογή της ιδιωτικής εταιρείες. Ωστόσο, το σιδηροδρομικό δίκτυο της χώρας το διαχειρίζεται ο Οργανισμός Σιδηροδρόμων Ελλάδος (ΟΣΕ), ο οποίος ανήκει στο ελληνικό δημόσιο. Επιπλέον, η συμφωνία για την εξαγορά, προέβλεπε ότι o ιταλικός όμιλος για να έχει πρόσβαση στο δίκτυο του ΟΣΕ και για χρήση των σιδηροδρομικών ακινήτων, όφειλε την καταβολή ποσού μεγαλύτερου των 20 εκατ. ευρώ, ενώ αναλάμβανε και την υποχρέωση να συντηρεί και την εταιρεία συντήρησης τροχαίου υλικού (ΕΕΣΣΤΥ), είτε αυτή αποκρατικοποιηθεί είτε όχι, με ανάλογο τίμημα. Στα μέσα Ιανουαρίου 2020, ανακοινώθηκε το νέο διοικητικό συμβούλιο.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Deal-sta-akinita-i-Dimand-poula-thygatriki-tis-sti-Eurobank-thygatriki-tis-sta-74-4-ekat-eyro-to-timima/3717196/,"Deal στα ακίνητα: Η Dimand πουλά θυγατρική της στη Eurobank θυγατρική της – Στα 74,4 εκατ. ευρώ το τίμημα",2023-02-28T11:45:00+02:00,newsit.gr,"NewsIT Μεγαλες Επιχειρησεις Deal στα ακινητα: Η Dimand πουλα θυγατρικη της στη Eurobank θυγατρικη της – Στα 74,4 εκατ. ευρω το τιμημα Η Dimand A.E. ανακοινώνει ότι, μέσω της θυγατρικής της Arcela Investments Limited, προχώρησε στην υπογραφή προσυμφώνου με την Τράπεζα Eurobank Α.Ε., για την πώληση του συνόλου των μετοχών της 100% θυγατρικής κυπριακής εταιρείας Severdor Ltd. έναντι τιμήματος €74,4 εκατ. Η εταιρεία Severdor Ltd αποτελεί τη μοναδική μέτοχο της ελληνικής εταιρείας Insignio Μ.Α.Ε. η οποία είναι ιδιοκτήτρια του οικοπέδου επί της Λεωφ. Κηφισίας 65 στο Μαρούσι, στο οποίο ήδη ανεγείρεται ένα εμβληματικό υπερσύγχρονο συγκρότημα γραφείων συνολικής επιφάνειας 24.940 τ.μ. σε δύο κτηριακούς όγκους, με βάση τις αρχές της αειφορίας και του βιοκλιματικού σχεδιασμού, δίνοντας ιδιαίτερη έμφαση στο φιλικό, ευέλικτο και δημιουργικό περιβάλλον εργασίας.  Το συγκρότημα στοχεύει σε πιστοποίηση WELL και LEED στη βαθμίδα Gold, σύμφωνα με το διεθνώς αναγνωρισμένο σύστημα αξιολόγησης του αμερικανικού φορέα USGBC. Η οριστική πώληση των μετοχών θα λάβει χώρα αμέσως μετά την ολοκλήρωση της ανάπτυξης του συγκροτήματος γραφείων και την παράδοση αυτού προς χρήση σε μισθωτή, εντός του πρώτου εξαμήνου του 2024.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/Intrakat-psifiako-ergo-gia-tin-Fraport-Greece-afora-tin-kiniti-tilefonia-se-14-perifereiaka-aerodromia/3717192/,Intrakat: Ψηφιακό έργο για την Fraport Greece – Αφορά την κινητή τηλεφωνία σε 14 περιφερειακά αεροδρόμια,2023-02-28T11:25:20+02:00,newsit.gr,"NewsIT Μεγαλες Επιχειρησεις Intrakat: Ψηφιακο εργο για την Fraport Greece – Αφορα την κινητη τηλεφωνια σε 14 περιφερειακα αεροδρομια Την υλοποίηση έργου κάλυψης σήματος κινητής τηλεφωνίας για λογαριασμό των μεγάλων τηλεπικοινωνιακών παρόχων της χώρας στα 14 περιφερειακά αεροδρόμια που διαχειρίζεται η Fraport Greece, ανέλαβε η Intrakat. Tα 14 περιφερειακά αεροδρόμια που διαχειρίζεται η Fraport Greece και θα αναλάβει η Intrakat είναι τα εξής: Θεσσαλονίκης, Μυκόνου, Σαντορίνης, Χανίων, Άκτιου, Κέρκυρας, Καβάλας, Κεφαλονιάς, Κω, Μυτιλήνης, Ρόδου, Σκιάθου, Σάμου και Ζακύνθου.  Στόχος είναι να εξασφαλιστεί η συνεχής και αδιάλειπτη κάλυψη σήματος έως 5G, θα χρησιμοποιηθούν όλες οι διαθέσιμες ζώνες συχνοτήτων (800 MHz ως 3500 MHz) σε όλες τις τεχνολογίες (GSM, DCS, UMTS, LTE &amp; 5G). Το έργο αναμένεται να ολοκληρωθεί εντός του τρέχοντος έτους, αναβαθμίζοντας την ποιότητα των υπηρεσιών που παρέχεται στους επιβάτες, Έλληνες και ξένους, που επισκέπτονται τη χώρα μας. Ενδεικτικά αναφέρεται πως – σύμφωνα με τα επίσημα στοιχεία της Fraport- κατά τη διάρκεια του 2022 στα συγκεκριμένα αεροδρόμια αφίχθηκαν συνολικά πάνω από 31.194.000 επιβάτες, σε περισσότερες από 256.000 πτήσεις, αριθμοί που αναμένονται να αυξηθούν σημαντικά στα επόμενα έτη.  Καθώς η σταδιακή ψηφιοποίηση φανερώνει περισσότερες δυνατότητες και κερδίζει όλο και μεγαλύτερο ποσοστό του πληθυσμού, η ζήτηση για αναβαθμισμένες ψηφιακές υπηρεσίες αυξάνεται συνεχώς. Τα οφέλη Με αυτό το έργο, το επιβατικό κοινό θα έχει πλέον τη δυνατότητα να απολαμβάνει αξιόπιστες ψηφιακές υπηρεσίες, όπως τηλεφωνικές κλήσεις υψηλής ποιότητας αλλά και γρήγορη πρόσβαση στο διαδίκτυο και τις αγαπημένες του εφαρμογές κατά τη διάρκεια της παραμονής του στους εν λόγω αερολιμένες. Η εύκολη πρόσβαση στον ψηφιακό κόσμο, μέσω των αντίστοιχων υποδομών, συμβάλλει στην προσπάθεια του ψηφιακού μετασχηματισμού της χώρας μας, ενισχύοντας -παράλληλα- την εικόνα της. Υπενθυμίζεται ότι η Intrakat ως EPC (engineering, procurement and construction) contractor, ολοκλήρωσε με επιτυχία το έργο της παράλληλης κατασκευής των 14 περιφερειακών αεροδρομίων, παραδίδοντας τα στη Fraport Greece τρεις μήνες νωρίτερα της συμβατικής υποχρέωσης, στις αρχές του 2021. Εκτός από τεχνογνωσία σε μεγάλα και σύνθετα κατασκευαστικά έργα, ο Όμιλος Intrakat διαθέτει πολύχρονη εμπειρία και σε έργα ψηφιακών υποδομών. Πρόσφατα, η εταιρεία ανακοίνωσε την ανάληψη πιλοτικού έργου κάλυψης σήματος κινητής τηλεφωνίας στη Γραμμή 2 του Μετρό για όλους τους τηλεπικοινωνιακούς παρόχους, καθώς και την κατασκευή υπερσύγχρονου δικτύου οπτικών ινών μέχρι το σπίτι (FTTH) σε 3 Δήμους της Αττικής για λογαριασμό της ΔΕΗ.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/HelleniQ-Energy-oi-ependyseis-se-ape-i-energeiaki-krisi-o-metasximatismos-kai-to-rekor-kerdon/3715063/,"HelleniQ Energy: Οι επενδύσεις σε ΑΠΕ, η ενεργειακή κρίση, ο μετασχηματισμός και το ρεκόρ κερδών",2023-02-24T19:46:19+02:00,newsit.gr,"NewsIT Μεγαλες Επιχειρησεις HelleniQ Energy: Οι επενδυσεις σε ΑΠΕ, η ενεργειακη κριση, ο μετασχηματισμος και το ρεκορ κερδων Ιστορικό υψηλής κερδοφορίας, λόγω ευνοϊκού διεθνούς περιβάλλοντος διύλισης, επιτυχούς διαχείρισης της ενεργειακής κρίσης, αυξημένης δραστηριότητας στο εξωτερικό, επενδύσεων και μετασχηματισμού πέτυχε η HelleniQ Energy. Ειδικότερα, η HelleniQ Energy εμφάνισε στο δ΄ τρίμηνο 2022, 261 εκατ. € συγκρίσιμα καθαρά κέρδη, και 1,006 δισ. € συγκρίσιμα καθαρά ετήσια κέρδη, ενώ ανακοίνωσε συνολικό μέρισμα €1,15/μετοχή.  Ο όμιλος διαγράφει αναπτυξιακή πορεία, πετυχαίνοντας ιστορικά λειτουργικά αποτελέσματα σε όλες τις επιμέρους εταιρίες και θυγατρικές, με τη μισή και πλέον κερδοφορία να προέρχεται από τις θυγατρικές του εξωτερικού και τις εξαγωγές. Σύμφωνα με την HelleniQ Energy, η ζήτηση καυσίμων στην εγχώρια αγορά είναι αυξημένη κατά 5,5% σε ετήσια βάση, στους 6,1 εκατ. τόνους. Άλμα 68% σημειώνεται στις πωλήσεις αεροπορικών καυσίμων και ανάκαμψη 6% στα ναυτιλιακά, ενώ στο +13% εμφανίζεται η κατανάλωση πετρελαίου θέρμανσης.  Η HelleniQ Energy, εισέρχεται σε νέα τροχιά ανάπτυξης μετά την επιτυχή ολοκλήρωση της πρώτης φάσης μετασχηματισμού “Vision 2025”, που επιπλέον σημαίνει επιτάχυνση υλοποίησης στρατηγικής σε όλα τα μέτωπα. Την ενεργειακή κρίση διαχειρίστηκε με επιτυχία, με πολιτική προσαρμογής του μίγματος προμήθειας πρώτων υλών και διασφάλισης του εφοδιασμού της αγοράς. Όσον αφορά στις συνολικές επενδύσεις του ομίλου ανέρχονται στα €512 εκατ., έχοντας στο επίκεντρο, την περαιτέρω βελτίωση των διυλιστηρίων και τα έργα ΑΠΕ, που αναδεικνύουν τον όμιλο στον μεγαλύτερο παραγωγό ενέργειας από Φ/Β στη χώρα. Ουσιαστική είναι και η συνεισφορά του ομίλου σε οικονομία και κοινωνία, καθώς η καταβολή φόρων προς το Δημόσιο ξεπερνά τα 500 εκατ. €, ενώ την ίδια στιγμή υλοποιεί στοχευμένες κοινωνικές δράσεις για στήριξη της αγοράς και ευάλωτων κοινωνικών ομάδων, εν μέσω ενεργειακής κρίσης.  ΟΛΕΣ ΟΙ ΕΙΔΗΣΕΙΣ"
newsit.gr,https://www.newsit.gr/megales-epixeiriseis/xristos-megalou-CEO-trapeza-peiraios-etos-orosimo-to-2022-ta-apotelesmata-tou-sxediou-eksygiansis/3714648/,"Χρήστος Μεγάλου, CEO Τράπεζα Πειραιώς: «Έτος ορόσημο το 2022» – Τα αποτελέσματα του σχεδίου εξυγίανσης",2023-02-24T12:51:26+02:00,newsit.gr,"NewsIT Μεγαλες Επιχειρησεις Χρηστος Μεγαλου, CEO Τραπεζα Πειραιως: «Ετος οροσημο το 2022» – Τα αποτελεσματα του σχεδιου εξυγιανσης Εξομαλυμένα κέρδη ανά μετοχή €0,42 το 2022, από €0,13 το 2021, που υπερέβησαν τον στόχο των €0,37 πέτυχε η Τράπεζα Πειραιώς, ενώ μεταξύ άλλων εμφανίζει €2,7 δισ. αύξηση του χαρτοφυλακίου εξυπηρετούμενων δανείων το 2022, με καθαρή πιστωτική επέκταση €550 εκατ. το 4ο τρίμηνο 2022 και αύξηση των καθαρών εσόδων από τόκους το 4ο τρίμηνο 2022 στα €431 εκατ., λόγω του ευνοϊκού περιβάλλοντος επιτοκίων Για την οικονομική εικόνα της Τράπεζας Πειραιώς ο διευθύνων σύμβουλος Χρήστος Μεγάλου ανέφερε τα εξής: «Το 2022 ήταν ένα ακόμη έτος ορόσημο για την Τράπεζα Πειραιώς, η οποία συνεχίζει να αναδεικνύει την εμπορική της αξία, υποστηριζόμενη από την ολοκλήρωση της εξυγίανσης του ισολογισμού της. Η Τράπεζα Πειραιώς παρουσίασε ισχυρά οικονομικά αποτελέσματα, υπερβαίνοντας τους στόχους σε όλους τους τομείς.  Το 2022, η Πειραιώς παρήγαγε €0,42 εξομαλυμένα κέρδη ανά μετοχή. Ο Όμιλος επέτυχε αύξηση επιχειρηματικών δανείων, κερδοφορία λαμβάνοντας υπόψη τους αναλαμβανόμενους κινδύνους, πειθαρχία στη διαχείριση του λειτουργικού κόστους και επιταχυνόμενη ενίσχυση κεφαλαίων. Η ενισχυμένη οργανική παραγωγή κεφαλαίου οδήγησε τον δείκτη CET1 fully loaded στο 11,5%, αυξημένο κατά περίπου 110 μονάδες βάσης σε τριμηνιαία βάση και κατά περίπου 300 μονάδες βάσης τους τελευταίους 12 μήνες. Το χαρτοφυλάκιο εξυπηρετούμενων δανείων του Ομίλου αυξήθηκε κατά €2,7 δισ. το 2022, με καθαρή πιστωτική επέκταση €550 εκατ. στο 4ο τρίμηνο. Το χαρτοφυλάκιο μη εξυπηρετούμενων δανείων συνεχίζει την αποκλιμάκωσή του, καταλήγοντας σε δείκτη NPE χαμηλότερο του 7% στο τέλος του 2022, από 13% ένα χρόνο πριν.  Οι πρωτοβουλίες μας για τον περιορισμό του κόστους συνεχίστηκαν με αμείωτο ρυθμό το 2022, παρά τις πληθωριστικές πιέσεις, και απέδωσαν εντυπωσιακή μείωση των γενικών και διοικητικών εξόδων κατά 11% σε ετήσια βάση και μείωση 5% των συνολικών λειτουργικών εξόδων. Παράλληλα, είμαστε περήφανοι για την πρόσφατη αξιολόγηση ESG σε επίπεδο‘A’ από τον MSCI, ενώ συμμετέχουμε στον δείκτη “Gender Equality Index (GEI)” του Bloomberg για 2η συνεχή χρονιά. Η Πειραιώς είναι επίσης η μόνη ελληνική εταιρεία στη λίστα των Financial Times με τους ηγέτες για το κλίμα κατά το έτος 2022 πανευρωπαϊκά, και είναι η πρώτη τράπεζα στην Ελλάδα της οποίας ο διεθνής οργανισμός Science Based Targets Initiative (SBTi) διασφάλισε τους στόχους που τέθηκαν μέχρι το 2030 αναφορικά με μείωση εκπομπών CO2 από τη λειτουργία και τις οικονομικές δραστηριότητές της. Στα τέλη Ιανουαρίου 2023, η Τράπεζα Πειραιώς δημοσιοποίησε τους νέους χρηματοοικονομικούς της στόχους για το τρέχον έτος. Τα κύρια σημεία περιλαμβάνουν την επίτευξη βιώσιμης απόδοσης ενσώματων ιδίων κεφαλαίων 10%, την περαιτέρω ενίσχυση του συνολικού κεφαλαίου σε επίπεδο υψηλότερο του 17,3%, και την καθαρή πιστωτική επέκταση επιπέδου €1,7 δισ.. Συνεχίζουμε να ανεβάζουμε τον πήχη των επιδιώξεων μας και παραμένουμε προσηλωμένοι στη δημιουργία αξίας προς όφελος των μετόχων, των πελατών και των εργαζομένων μας».  ΟΛΕΣ ΟΙ ΕΙΔΗΣΕΙΣ"
